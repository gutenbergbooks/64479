<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Szilágyi és Káldy by Károly
Eötvös</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.summary {
 text-align: center;
 text-indent: 0;
 width: 90%;
 margin: auto;
 font-size: 90%;
 font-style: italic;
}

.smcap {
 font-variant: small-caps;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-largest {font-weight: bold; font-size: 2em;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.poem {
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

ul.TOC li {
 margin-top: 0.75em;
}

.TOC .roman {
 margin-right: 1em;
 float: left;
 text-align: right;
 margin-left: -4em;
 min-width: 3em;
}

li.li2 {
 font-size: 90%;
 padding-left: 1em;
 text-indent: 0;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div style='text-align:center; font-size:1.2em; font-weight:bold'>The Project Gutenberg eBook of Szilágyi és Káldy, by Károly Eötvös</div>

<div style='display:block; margin:1em 0'>
This eBook is for the use of anyone anywhere in the United States and
most other parts of the world at no cost and with almost no restrictions
whatsoever. You may copy it, give it away or re-use it under the terms
of the Project Gutenberg License included with this eBook or online
at <a href="https://www.gutenberg.org">www.gutenberg.org</a>. If you
are not located in the United States, you will have to check the laws of the
country where you are located before using this eBook.
</div>

<div style='display:block; margin-top:1em; margin-bottom:1em; margin-left:2em; text-indent:-2em'>Title: Szilágyi és Káldy</div>

<div style='display:block; margin-top:1em; margin-bottom:1em; margin-left:2em; text-indent:-2em'>Author: Károly Eötvös</div>

<div style='display:block; margin:1em 0'>Release Date: February 06, 2021 [eBook #64479]</div>

<div style='display:block; margin:1em 0'>Language: Hungarian</div>

<div style='display:block; margin:1em 0'>Character set encoding: UTF-8</div>

<div style='display:block; margin-left:2em; text-indent:-2em'>Produced by: Albert László from page images generously made available by the Google Books Library Project</div>

<div style='margin-top:2em; margin-bottom:4em'>*** START OF THE PROJECT GUTENBERG EBOOK SZILÁGYI ÉS KÁLDY ***</div>
<div class="transnote">
<p class="center"><span class="caption">Megjegyzés:</span></p>
<p>A tartalomjegyzék a <a href="#Page_325">325</a>. oldalon
található.</p>
</div>
<hr class="chap" />
<div class="chapter"></div>
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="smcap">Eötvös Károly
Munkái</span></p>
<p class="center"><span class="smcap">xvii. kötet</span></p>
<p class="center"><span class="caption-large">SZILÁGYI ÉS
KÁLDY</span></p>
<hr class="chap" />
<p class="center"><span class="caption-150"><span class=
"smcap">Eötvös Károly Munkái</span></span></p>
<p class="center"><span class="caption-large">XVII.</span></p>
<p class="center"><span class="caption-largest">SZILÁGYI ÉS
KÁLDY</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCVI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p class="center"><span class="caption-150"><span class=
"smcap">Eötvös Károly</span></span></p>
<h1>SZILÁGYI ÉS KÁLDY</h1>
<p>&nbsp;</p>
<p>&nbsp;</p>
<p class="center"><span class="caption">BUDAPEST
MDCCCCVI<br /></span> <span class="caption-small">VIII., ÜLLŐI-ÚT
18. SZÁM.</span></p>
<p class="center"><span class="caption">RÉVAI
TESTVÉREK<br /></span> <span class="caption-small">IRODALMI INTÉZET
R.-T.</span></p>
<hr class="chap" />
<p>&nbsp;</p>
<p class="center"><span class="caption-small">AZ ÖSSZES JOGOK
FENTARTÁSÁVAL.</span></p>
<p>&nbsp;</p>
<p class="center"><span class="caption-small">Révai és Salamon
könyvnyomdája, Budapest, VIII., Üllői-út 18.</span></p>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1>SZILÁGYI DEZSŐ.</h1>
<p><span class="pagenum"><a name="Page_2" id=
"Page_2">-2-</a></span></p>
<p><span class="pagenum"><a name="Page_3" id="Page_3"><br />
-3-</a></span></p>
<h2>ELŐSZÓ.</h2>
<p>1841-ben született s 1901-ben halt meg. 1901. évi julius hó
30-án este hét-nyolcz órakor még élt s a nagy melegben eltikkadva
hálószobájába visszavonult s 31-én reggel holtan találták
szobájában. Engem is rögtön értesitettek haláláról. Akkor az
»Egyetértés« politikai napilap vezetője s mondhatni, tulajdonosa
voltam s nyomban elkezdtem e művem megirását. S folytattam
naponként, tizenkét czikkben, mely az emlitett lap hasábjain jelent
meg.</p>
<p>Művem tehát gyorsan készült s azért nem is rendszeres mű. Nem is
akartam, hogy az legyen. Nálunk valósággal ugy van, hogy a
tudományos módszerben készült rendszeres életrajzok nem a
nagyközönség olvasmányai. Csak a szakközönség talál azokban
élvezetet. Én azonban a legmélyebb és legtartalmasabb eszméket is
oly módon szeretem napvilágra állitani, hogy azok a nagyközönség
lelkéhez találjanak utat. A legjobb alkalom erre, ha ez eszmék
fejtegetését nagy alakok, korférfiak, kiváló egyéniségek életéhez
és halálához kapcsolhatom. Igy cselekszem e műben is. <span class=
"pagenum"><a name="Page_4" id="Page_4">-4-</a></span></p>
<p>Bizonyára lesznek, a kik megirják rendszeres életrajzát. Kiváló
szónok volt, egyetemi tanár, miniszter, parlament elnöke, a
törvényhozásban gyakran nagy cselekvő. Ily férfiut művelt nemzet el
nem feled, irodalma nem hagy emlitetlen. Akárki lesz s akármikor
akad életirója, följegyzéseimet, melyeket e művem tartalmaz, nem
mellőzheti. Különösen oly életirója, a ki őt személyesen nem
ismerhette.</p>
<hr class="chap" />
<div class="chapter"></div>
<p><span class="pagenum"><a name="Page_5" id=
"Page_5">-5-</a></span></p>
<h2>I.</h2>
<p class="summary">(Barátságunk. – Csalódik, a ki magas
gondolkozással lép a törvényhozás kebelébe. – Az ifju Deákpárt. –
Szilágyit szemeltem ki vezérnek. – Adomázó társaságom.)</p>
<p>Mai napon, néhány óra előtt hunyta le örökre szemeit. Sietek
róla elmondani mindent, a mit én tudok s a mit a nemzetnek tudnia
kell. Hogy mindenki tudja, mekkora nemzetünk vesztesége s hogy
minden jó hazafi törekedjék pótolni azt a veszteséget.</p>
<p>Lehet-e pótolni?</p>
<p>Lehet. A nemzeterő és a gondviselés, ha összefog, tudja pótolni.
A nemzeterő kimerithetlen s a gondviselés örök.</p>
<p>Régi barátomat vesztettem el. Régi barátság kapcsolt össze
bennünket.</p>
<p>Barátság!</p>
<p>Jó szó-e ez jelezni azt a viszonyt, mely köztünk fennállott?
Lehet-e barátság oly férfiak közt, kiket a végzet országos közügyek
intézésére rendelt s a kiknek lelke a közügyekhez sokkal jobban
ragaszkodik, mint egymáshoz? S a kiknek elméje igen gyakran
összeütközik <span class="pagenum"><a name="Page_6" id=
"Page_6">-6-</a></span> a fölött, vajjon a választott idő s a
választott eszközök a legjobbak-e a közös czél elérésére?</p>
<p>Rendszeres és teljes élettörténetét nem irom le. Legalább most
nem. Nagy történet az ő élete, mert a nemzet nagy történetével van
összeforrva. Csak rajzokat, csak eseteket, csak törekvéseket és
harczokat akarok élete történetéből felmutatni. A melyeket magam
láttam, figyelemmel megnéztem, gondosan megvizsgáltam s a melyekben
magam is részt vettem. S egyéniségének néhány főbb jellemvonását
akarom megrajzolni, hogy a ki nem állt hozzá oly közel, mint én,
még az is ugy fölismerhesse benne az egyént és az államférfit, az
embert és a tudóst, a miként én.</p>
<p>Nem hiszem, hogy vakmerő volnék, ha azt mondom, hogy én őt
mindig tisztán láttam s hogy én igazságos itéletet tudok alkotni
róla.</p>
<p>Nem csalódtam benne soha, ő se én bennem. Érdekeink nem ütköztek
össze soha, mert a közügyek terén magánérdek nem vezetett bennünket
soha. Sohasem kértünk egymástól semmit és sohasem adományoztunk
egymásnak semmit. Az ő kezében időnként nagy hatalom volt, de az
enyémben is. Az övében a kormányférfi, az enyémben az irás és a szó
hatalma. Ezt se használtuk egymás ellen soha. Voltam vele egy
párton s akkor is gyakran erősen összeütköztek nézeteink. Közel
negyedszázad óta két táborban, egymással szemközt állva szolgáljuk
a hazát s azóta is nagy nemzeti kérdésekben gyakran egyetértettünk.
Voltak köztünk viszálykodások is, de ezek mindig a honfilélek
aggodalmaiból támadtak, <span class="pagenum"><a name="Page_7" id=
"Page_7">-7-</a></span> sohase más indokból. Nem voltunk
versenytársai egymásnak s azért gyakran mégis a legmagasabb verseny
támadt köztünk. Magánkörben gyakran használtuk egymás ellen a
birálat legkeményebb szavait, de sohase volt oly pillanat, hogy
egymást igazán ne becsültük volna.</p>
<p>Ezért mondom, hogy régi barátság kapcsolt össze bennünket. Ez a
barátság ad nekem jogot ahhoz s egyuttal teszi kötelességemmé azt,
hogy emlékét megőrizzem, tisztán tartsam s abban a fényben állitsam
a nemzet elé, melyet igazán az ő történelmi egyénisége sugároz
ki.</p>
<p>Innen-onnan harmincz éve, hogy a képviselőházban helyet
foglaltam.</p>
<p>A Deák-pártnak voltam tagja.</p>
<p>Nemes ábránd, eszményi gondolkozás, igaz kötelességérzet
töltötte meg lelkem, a mikor a nemzet nagy tanácsába beléptem. Mint
minden ifjuét, a kit nem hivalkodás s nem üzérkedő törekvés vezet
oda.</p>
<p>A Hungária-szállóban volt körhelyiségünk. Eljártam oda
szorgalmasan hallgatni, figyelni, okulni, rokonlelket keresni s
Deák Ferencz nagy szellemének melegénél üdülni, erősödni, nemesebbé
válni.</p>
<p>Sokban csalódtam.</p>
<p>Minden ábrándos lélek csalódik, a ki messze vidékről erős
képzelettel s távolból megalkotott felfogással jut oda, a hol a
nemzet története készül, törvényei megszületnek s nagy férfiai egy
csopron vannak.</p>
<p>Csalódunk az emberekben, csalódunk a viszonyokban, <span class=
"pagenum"><a name="Page_8" id="Page_8">-8-</a></span> csalódunk a
nemzedék erejében s végre csalódunk önmagunkban. Mindent
gyöngébbnek tapasztalunk, mint a hogy’ otthon elgondoltuk. Saját
erőnket is.</p>
<p>A Lónyay-kormány állt akkor.</p>
<p>Erős kormány helyett marakodó minisztereket találtam. Egységes
párt helyett pajtáskodó szövetkezeteket. Elvek küzdelme helyett
érdekek küzdelmét. S az ellenzéket se találtam nemesebbnek.
Indulatosság, düh és vádaskodási ösztön uralkodott az ellenzéki
férfiak lelkén. A nagy nemzeti czélokban egyetértő lelkesülést, a
felelősségnek mély érzetét, a közügyekért való munkásság
önzetlenségét nagyon kevés férfiunál sikerült fölfedeznem. Sok
embert találtam, a kinél a képviselőség se nem kötelesség volt, se
nem hivatás, hanem csak divat, szokás, hivalkodás, körtagsági
időtöltés, képviselőházi unalomölés.</p>
<p>Deák Ferenczben nem csalódtam. Ő még mindig a régi volt.</p>
<p>De kedve borus, ereje hanyatló, betegsége lassanként fokozódó.
Mint agg oroszlán az odu nyilása előtt: nyugodtan ül, őrzi
barlangját s vigyáz a messze vidékre, de a kölykek már keresztül
ugrálnak fölötte s ha egyet-egyet mordul: nem félnek tőle sokáig.
Egy pillanatig elcsillapodnak, de aztán tovább játszadoznak,
kergetőznek és marakosznak.</p>
<p>Előre láttuk, hogy az agg oroszlán nem sokára örökre
félrevonul.</p>
<p>De ki áll elő helyette? Ki lesz a vezér? Ki lesz az, a ki
mindent bölcsen meggondol, mindent önzetlenül <span class=
"pagenum"><a name="Page_9" id="Page_9">-9-</a></span> végez, a ki
nem osztozkodik senkivel s a kinek mindenki hiven és szivesen
engedelmeskedik? Ki lesz a nemzetnek gondjaviselője?</p>
<p>Jött a nagy közgazdasági válság is. Szegénynyé lett a
társadalom. Gyökeret kezdett verni az a vélemény, hogy mi államot
fentartani nem tudunk s ha Deák behunyja szemét: ismét ránk fekszik
az osztrák. Csődbe jut Magyarország s a bécsi kormány lesz
tömeggondnoka.</p>
<p>Zichy Manó gróf adomáját mindenki igaznak, talpraesettnek, a
helyzet valódi jellemrajzának tekintette.</p>
<p>Itt volt a király. Mikor Bécsbe visszautazott: sok képviselő
kiment hozzá tisztelkedni a vasuti állomásra. Zichy Manó gróf is. A
király a szalonkocsi ablakából kegyesen intett a képviselőknek s
Zichy Manóhoz e szavakat intézte:</p>
<p>– Remélem, önnel a jövő képviselőházban is találkozom.</p>
<p>– Nem leszek többé képviselő fölség!</p>
<p>– Miért?</p>
<p>– Mert nincs már több Deákpárti ember, csak három. Kevesen
vagyunk.</p>
<p>– S ki az a három?</p>
<p>– Az egyik én vagyok, a másik Deák Ferencz, a harmadik fölséged.
Ez pedig kevés.</p>
<p>A király nevetett.</p>
<p>Ez volt Zichy Manó gróf adomája. Mindenki meg volt győződve,
hogy a terheket nem birjuk, az államszervezet tönkremegy, a
Deákpárt feloszlik, a balközép le nem mond közjogi elveiről, tehát
a kormányt <span class="pagenum"><a name="Page_10" id=
"Page_10">-10-</a></span> át nem veheti; – nincs segitség sehol,
beleesünk az Apponyiak, Sennyeyek, Majláthok kezébe.</p>
<p>Én nem láttam ily sötétnek a helyzetet.</p>
<p>Szentül meg voltam győződve, hogy ha a Deákpártba lelket öntünk:
minden bajt kilábolunk, minden veszélynek elejét vesszük. Olyan
emberünk ugyan nincs, a ki Deák Ferenczet pótolhatná, de tegyünk
kisérletet, komolyat és nemeset, arra, hogy a legjobb fiatal erők
szövetségével vezessük a pártot s állitsuk még egyszer helyre annak
egységét és önérzetét.</p>
<p>Alkossunk ifju Deákpártot. Ne az öregek ellen, semmi esetre se
Deák Ferencz ellen, sőt épen az ő belenyugvásával a cselszövő külön
csoportok ellen.</p>
<p>Én akkor a »Pesti Napló«-ban politikai vezérirója voltam a
pártnak. E miatt is, Deák Ferencz kegyes, barátságos figyelme miatt
is, volt némi erőm a pártban. Ugy hittem, jó dolgot cselekszem, ha
ily irányban kezdek dolgozni.</p>
<p>Meglátogattam Deák Ferenczet. Örömmel hallotta felfogásomat és
érveimet s helyeselte törekvésemet.</p>
<p>Közöltem sok barátommal a tervet. Az erdélyiek különösen örültek
neki. Molnár István Zemplénből, Kvassay Laczi Nyitrából ma is élő
emberek, a kik lelkesen fogadták a tervet.</p>
<p>Körülnéztem. Ki lehetne az ifju Deákpárt vezére? Kinek adott a
gondviselés akkora elmét, akkora politikai és tudományos
miveltséget, akkora erélyt és szónoki képességet, olyan tiszta
jellemet s már megszerzett tekintélyt, hogy vezérünk lehetne?
<span class="pagenum"><a name="Page_11" id=
"Page_11">-11-</a></span></p>
<p>Szilágyi Dezsőn akadt meg a szemem.</p>
<p>Képviselő volt, miniszteri tanácsos volt s a kodifikáló
bizottságnak tagja volt. Eszét, tudományát, szónoki képességét
mindenki elsőrangunak tartotta. Csak érdes modora s gunyolódó
természete ellen volt némi kifogás. De mi ez oly hatalmas
tehetségek ellenében, mint az övéi?</p>
<p>Fiatal, harminczkét éves nőtlen férfiu. Igaz, jó magyar:
nevelésben is, gondolkozásban is. Erős, zömök termet, vastag nyak,
hatalmas fő. Nagyon hasonlit báró Wesselényi Miklóshoz. Tájékozott
minden politikai kérdésben. Beutazta már Németországot és Angliát.
Nemes nagyravágyás nem hiányzik nála. Lakik benne annyi, a mennyi
államférfiban mulhatlanul szükséges. Észjárása, gondolatainak
alakzata irodalmi magaslaton áll. Üzletek, önző törekvések nem
lakoznak lelkében. Büszke és önérzetes.</p>
<p>Ilyennek találtam Szilágyi Dezsőt.</p>
<p>Hogy engem vezetni tudna, hogy nekem vezérem lehet: erről meg
voltam győződve. Hogy neki lesz-e szüksége egyszer-másszor
vezetésre s hogy én őt ilyenkor tudnám-e vezetni: ez a kérdés nem
jutott eszembe.</p>
<p>Körülvettem. Közöltem vele tervemet, gondolkozásomat. Tetszett
neki.</p>
<p>De feltünt, hogy ez irányban kezdeményezni még sem akar.
Halogat, késleltet, mintha várna valamire. Indokát nem találtam
ki.</p>
<p>Utóbb nem is kerestem.</p>
<p>Észrevétlenül egy kis állandó társaságot szerkesztettem össze.
Tagjai voltak: Paczolay János, Kerkapoly Károly, <span class=
"pagenum"><a name="Page_12" id="Page_12">-12-</a></span> Pulszky
Guszti, Toszt Gyula, a kit nagyon szerettem, Szilágyi Dezső s
én.</p>
<p>Csaknem minden este állandóan együtt voltunk a körben. A
nagyterem baloldali sarkában a mostani Lloyd-épületben volt egy
keresztpamlag: az volt a tanyánk. Itt tárgyaltuk a kérdéseket. Itt
itéltünk elevenek és holtak fölött. Itt születtek adomáink,
szárnyaló jelszavaink, gonosz megjegyzéseink. Ide jött hozzánk
eleintén egyenként, gyakran seregestől a többi képviselő. Jöttek
ide hirlapirók is. Kecskeméthy Aurél állandóan velünk volt.
Notabilitások is gyakran felkerestek. Horváth Mihály a történetiró,
Érkövy a gazdasági iró, Korizmics László, mezőgazdaságunk irodalmi
mivelője Stoll, a bányarém, gyakran hozzánk csatlakoztak. A mikor
Deák Ferencz az átelleni, jobboldali keresztpamlagon adomázott:
akkor a mi társaságunk ugyan felbomlott, mert mi is oda mentünk az
»öreg urat« hallgatni, de ez ritkábban történt. A »Pesti Napló«, a
Deákpárt vezérlapja, e kis társaság szellemét képviselte.</p>
<p>Ez lett az ifju Deákpárt bölcsője.</p>
<p>Az 1874-ik évben a miniszterelnök Bittó is ehhez csatlakozott. S
ez év parlamenti vitáiban még egyszer és utoljára hatalmasan
érvényesült a Deákpárt egysége s nemzeti és szabadelvü
felfogása.</p>
<p>Mind ebben már nagy érdeme volt Szilágyi Dezsőnek. Még Paczolay,
még Kerkapoly mellett is Szilágyi egyénisége domborodott ki
hatalmasan.</p>
<p>Voltak azonban gyöngeségei is, melyeket már ekkor
észrevettünk.</p>
<hr class="chap" />
<div class="chapter"></div>
<p><span class="pagenum"><a name="Page_13" id=
"Page_13">-13-</a></span></p>
<h2>II.</h2>
<p class="summary">(A lángelme különössége. – Schwarcz Gyula. –
Miként figyeltem meg Szilágyit. – Kerkapoly, Kovács, Szilágyi
egymás mellett. – Minő szép a nagy elmék játéka. – A három elme
erőaránya. – Hát én mit nyomtam köztük? – Miért nem tudott irni
Szilágyi? – Miként készitette beszédeit? – Ott hagyja az egyesült
ellenzéket. – Örökös kételkedése.)</p>
<p>Legnagyobb gyöngesége abból állott, hogy tanulmányaiban,
gondolkozásában, egész szellemében, még társalgásában is nagy
egyoldaluság fejlődött ki. A tagadásnak, a kételkedésnek, a
birálgatásnak egyoldalusága.</p>
<p>Óriási elme volt, de nem volt tökéletes elme. Óriási tudása
volt, de azért tudása is csonka volt.</p>
<p>E két mondásom igazságát meg kell bizonyitanom. Különben azt
hihetné valaki: könnyelmü vagy elfogult vagyok szavaimban.</p>
<p>Tökéletes elmének azt tartom, mely alkotni tud. A melyben a
megfigyelésnek és birálatnak képessége teljesen megvan, de egyuttal
megvan a cselekvés, javitás és alakitás képessége is. Az az egész
ember, a kinek szelleme mind a két irányban egyenlően fejlődött. Az
mutat fel sikereket. Az egyuttal a tökéletesen jó ember is. De
egyszersmind a boldog ember is. <span class="pagenum"><a name=
"Page_14" id="Page_14">-14-</a></span></p>
<p>Gyakran halljuk társas életünkben: ime egy nagy ész, ime egy
lángelme, ime egy óriási tudás. Ép ily gyakran olvassuk e
mondásokat hirlapokban, sőt tudományos könyvekben is. A
nagyközönség hisz vagy nem hisz e szavakban, de nem gondolkozik
fölöttük; tisztán pedig kevesen értik, mit jelentenek e szavak.</p>
<p>Hányszor állitanak elénk például csodagyereket, a ki zenében
vagy nyelvek tudásában, gyors felfogásban, számtanban,
sakkjátékban, de bizonyos tudományágakban is megelőzi korát s
felülmulja a felnőtt szakembert is. Azt mondjuk: lángelme; – azt
mondjuk: nagy tehetség. Pedig a legtöbb esetben egyik se. A korát
megelőző efféle gyerek csodagyerek ugyan, de nem tökéletes elme s
azzá valószinüleg soha sem is válik. Csak szabálytalanul félrenőtt
elme, melyben az elmének egyik tehetsége aránytalanul nagyobb, mint
a másik.</p>
<p>Ilyen volt egykori barátom és képviselőtársam Schwarcz Gyula.
Gyermek és ifju korában oly gyors volt felfogása, oly csodálatos
volt emlékezete s oly rendkivüli volt nyelvtudása, hogy hozzá
hasonlót alig tud felmutatni a mivelődés története. Mikor
tizenhárom éves korában a régi hellen nyelvet a fehérvári
gimnázumban tanulni kezdte, mire legjobb tanulótársai a betük
ismeretét, a szavak olvasását s a nyelvtan némi elemeit
elsajátitották: akkorra ő folyékonyan beszélte Homérosz és
Arisztótelesz nyelvét s kétségbeejtette minden professzorát. Mit
csináljanak ezzel a gyerekkel? Minden tudományt összevéve jobban
tudott, mint minden professzora külön-külön a maga tudományát. Még
<span class="pagenum"><a name="Page_15" id=
"Page_15">-15-</a></span> nem volt husz éves, a mikor már a régi
hellenek nyelvén irt oly bámulatos geológiai tudományos könyvet,
hogy angol tudós társaság választotta meg tiszteletbeli tagjává
érte.</p>
<p>S vajjon mennyire vitte férfi korában?</p>
<p>Törvényhozói működése nyomtalanul tünt el. Tudományos művei
vontak magukra ugyan némi figyelmet, de hosszu életüek azok se
lesznek. – Nagy elméje, nagy tudása volt, de elméje egyoldalu s
tudása csonka. Tudományos művei leginkább az államjog és
alkotmányjog körében mozognak, de azért Szilágyi Dezsőnek
eszmecsere végett közelébe se mert lépni. Szilágyi Dezső elméje és
tudása ugy állt mellette, mint góth templom a nádas viskó
mellett.</p>
<p>Pedig hát Szilágyi Dezső elméje is egyoldalu volt, noha
elméjének arányai óriásiak.</p>
<p>Én különösen megfigyeltem, gondosan megvizsgáltam, komolyan
tanulmányoztam Szilágyi Dezső elméjét. Harmincz éven át
szakadatlanul ügyeltem erre az elmére s ennek működésére. Mikor
haragudott, mikor jó kedve volt, mikor unta maga körül a világot,
mikor nagy törvényjavaslatokat érlelt vagy birált, mikor nagy
beszédeket mondott: mindenütt ügyeltem rá. Sokszor észleltem
bortól, pezsgőtől mámoros agyának működését is. Fejtegette a maga
szaktudományát, el-elmondott valamit tanulmányi utazásának
élményeiből, nagy ritkán belemelegedett nagy embereink
ismertetésébe s nagy költőink műveinek elemzésébe; nagy ritkán
rábirtam, hogy valamit elbeszéljen, meg akartam ismerni elbeszélő
tehetségét is; – mikor élczelt, gunyolódott, kötekedett,
<span class="pagenum"><a name="Page_16" id=
"Page_16">-16-</a></span> feleselt, komolyan vagy dévajul
vitatkozott, én megfigyeltem mindent.</p>
<p>Nem nála kezdtem az elmeerő megfigyelését.</p>
<p>Valamikor, több mint negyven év előtt, olvastam báró Kemény
Zsigmondtól Széchenyi és Kossuth összehasonlitását. Széchenyit
igazán nem ismertem, csak egyszer láttam, halála előtt néhány
hónappal. Kossuth gondolkozásának nagy arányaival már közelebbről s
közvetlenül is módom volt megismerkedni. Deák Ferenczczel néhány
éven át többször együtt voltam. Három olimpusi alak, egyenlően
hatalmas nagy elmével. Ezt a három elmét összehasonlitani: ez volt
régi elhatározásom.</p>
<p>Miként látta a dolgokat, a világot és az embert ez a három elme?
Miként születtek eszméik és gondolataik? Minő alakban tudták
eszméiket és gondolataikat megteremteni?</p>
<p>Lehetnek-e szebb kérdések, mint ezek?</p>
<p>Szilágyi elméje és tudása is meglepett. Meglepett találkozásunk
első pillanatában, de magához kapcsolta figyelmemet ismerkedésünk
és barátságunk egész idején át. De azért se Széchenyivel, se
Kossuthtal, se Deákkal nem hasonlitgattam össze. Hanem
összehasonlitottam másokkal.</p>
<p>Szilágyi mint fiatal férfi bámulta s mindvégig szerette
Kerkapolyt. Ennek elméje, tudása, szónoki képessége meglepte
őt.</p>
<p>Én is szerettem Kerkapolyt. Tanárom volt Pápán s később
képviselőtársam s bizalmas barátom. Pénzügyminiszter korában sok
estét töltöttünk, sok gyönge vacsorát megettünk nála Szilágyi
Dezsővel együtt. Édes <span class="pagenum"><a name="Page_17" id=
"Page_17">-17-</a></span> és meleg barátság állt fönn hármunk
között éveken át. Nem volt oly nemzeti ügy, mely fölött a legapróbb
részletekig ki ne cseréltük volna eszméinket. Majdnem nyolcz évig,
1872–1879-ig gyakran és rendszeresen találkoztunk.</p>
<p>Kerkapoly, mikor miniszterségéről lemondott, az 1873-ik év végén
saját házába jött lakni, a Ferenczvárosi Csillag-utczába. Közel
laktunk hozzá én is, Szilágyi is. Szomszédságában lakott Horváth
Mihály, a püspök és történetiró. S közel lakott a Kálvin-téren
Kovács József orvos, egyetemi tanár s európai hirü sebész.</p>
<p>Mikor és miként ismerkedett meg Kerkapoly Kovács Józseffel: most
már bizony nem emlékszem. 1874 elejétől kezdve már benső barátság
állt fenn köztük. De Szilágyi Dezső is benső, bizalmas viszonyban
állott Kovács Józseffel s Kerkapolynál is nagyon gyakran
találkoztunk. Hetenként legalább kétszer-háromszor. A találkozás és
vidám eszmecsere s élénk, hatalmas társalgás esti 7–8 órától
rendesen 10–11 óráig tartott. Részt vett benne, noha nem mindig,
Horváth Mihály is.</p>
<p>Ez a Kovács József rendkivüli ember volt. Már külseje is
feltünt. Gyönyörü férfi, magas és arányos termet, hatalmas busa
fej, élesen néző okos és tüzes szemek, vastag bajusz, piros arcz,
tökéletes magyar alak.</p>
<p>Elméje óriási.</p>
<p>Hogy tudása az orvosi tudományokban mennyi: azt én megitélni nem
tudtam, de eszembe se jutott. Bánom is én, akármennyi. A tudást
különben se a szerint mérem én, ki mennyit gyüjtögetett s rakott el
agya tárházába – a könyvekből. A könyvekből való tudást
<span class="pagenum"><a name="Page_18" id=
"Page_18">-18-</a></span> én igazi tudásnak ugy se fogadom el. Az
orvosi tudományok és segédtudományok rengetegét ma már ugy se tudja
tökéletesen bejárni s minden részletében jól megismerni senki. Én
pedig közel se jártam ehhez a rengeteghez, miként alkothattam volna
tehát véleményt Kovács József tudománybeli tudásáról?</p>
<p>Hanem alkottam más fajta tudásáról. Alkottam gyakorlati
tudásáról, az ő elméjének kohóján keresztül ment s elkészült
tudásáról. Arról a tudásról, melyet megfigyelése, látásának
tisztasága, észlelésének ereje, gondolkozásának mélysége és
terjedelme s tapasztalatainak komolysága és sokfélesége
teremtett.</p>
<p>Erről igenis alkottam véleményt.</p>
<p>S véleményem abban állapodott meg, hogy Kovács József elméje a
ritkán előforduló nagy elmék közé tartozik. Ennek az elmének tömege
szinte zsibbasztó hatást gyakorolt rám. Mint a vihar, mint a gátja
szakasztott folyamok áradata, mint a zuhatag: ugy ömlött ez elméből
a gondolatok, ötletek, élczek, mélyreható birálatok s talpraesett
észrevételek tömérdeksége.</p>
<p>S most képzeljük el együtt ezt a három férfit: Kovácsot,
Szilágyit, Kerkapolyt. Minő három alak ez, minő három agy ez! S
mind a három vegyitetlen tiszta magyar. Ha messze távoli ősök
valamelyikének erében volt is valamikor apai vagy anyai idegen vér:
sok nemzedéken át az is tiszta magyarrá változott át.</p>
<p>Közéletünk s irodalmunk nagyjai közt egy életen át sok kiváló
elmével találkozunk. De azok közt, a kiket én ismertem, akkora
elmét, mint ez a három, én nem <span class="pagenum"><a name=
"Page_19" id="Page_19">-19-</a></span> találtam. Kossuthot és
Deákot nem számitom ide. Őket más mértékkel kell mérnünk. Talán
báró Kemény Zsigmondot se számitom. Az ő elméje is óriási, az ő
tudása is bámulatba ejt mindenkit. De az ő elméje és tudása tespedő
volt, mint a tengerszem vize. Tiszta, mély és üde, de alig-alig
mozdult. Csak néhány csörgedező patakot bocsátott ki magából a
mozdulatlan tengerszem; csak néhány regényt, czikket s rövidebb
tanulmányt Kemény szelleme. Pedig mily gazdagság lakott benne!</p>
<p>Minő szép a nagy és tiszta elmének működése! Ha istennők
játszanak egymással az Olimp tetején, a szépségnek és ifjuságnak, a
bájnak és üdeségnek örökkévaló alakjai: még ez se oly fönséges
tünemény, mint nagy és nemes elmék vidám mérkőzése.</p>
<p>A női testnek bája mérhetetlen számu vonalak összessége. Az
arczon, a homlokon, a szemek körül, az ajkakon, a nyakon, a testnek
törzsökén és végtagjain még a szoborként nyugvó női test is ezer
meg ezer vonalat, hullámot, hajlást és alakzatot varázsol elénk,
mely mind más meg más s mely mégis mind összehangzik; mely
külön-külön is elragadó kellem s mely mégis együttvéve egyetlen
szépség. Hát a mikor a női test minden vonala megmozdul, minden
hajlása és hulláma él, játszik, mosolyog és fényt sugároz: mily
határtalan gazdagsága az az örök szépségnek!</p>
<p>És még ez is bágyadt tünemény, halvány jelenség ahhoz, a mikor
három nagy, nemes, gazdag és tiszta elme megnézi, megbirálja,
elemezi a világ minden dolgát, <span class="pagenum"><a name=
"Page_20" id="Page_20">-20-</a></span> minden emberét s minden
emberének minden tulajdonságát. S mindezt teszi vidáman, egymással
játszva s üdén versenyezve.</p>
<p>Én nekem ez volt élvezetem éveken át. De nem véletlenül. Magam
is törekedtem, hogy ez az élvezet el ne maradjon.</p>
<p>Kerkapoly gazda volt és bölcselő; Kovács József orvos volt és
műtő; Szilágyi Dezső államférfi volt és jogász. Csak abban
egyeztek, hogy mind a három egyetemi tanár volt.</p>
<p>Föltettem magamban, hogy észrevétlen módon játszi vitába vezetem
őket. De nem oly kérdésben, mely egyiknek vagy másiknak
szaktudománya. A társalgásnak unalmassá fejlődni nem volt
szabad.</p>
<p>Hanem oly kérdésben, mely egyiknek se szaktudománya. Ha ily
kérdés fölött támad vita: akkor az elme korlátozatlan ősereje
működik. Az az őserő, mely csak időnkénti észleleteire támaszkodik
s melyet tankönyv, szokás és katedrai szólamok nem nyügöznek.</p>
<p>Igazán tudni akartam, hogy a három elme közül melyik a
legnagyobb, legerősebb, leggazdagabb?</p>
<p>E kérdésre megtudtam magamnak szerezni a feleletet, a melyben
megnyugodtam. Hogy nemcsak ez eszmecserék, hanem egyéb dolgok is
segitettek a felelet megszerzésében: az természetes.</p>
<p>A három elme közül a legnagyobb volt Kovács Józsefé. Azután
következett Kerkapolyé. A legkisebb volt Szilágyi Dezsőé.</p>
<p>Valahogyan félre ne értsen az olvasó. Ez összehasonlitásból
<span class="pagenum"><a name="Page_21" id=
"Page_21">-21-</a></span> sehogy se gondolja ám azt, hogy Szilágyi
Dezsőé kis elme volt, vagy hogy én az övét kicsinynek tartottam.
Csak eredeti, természetes alkatában volt kisebb, mint két társáé,
noha jogi és alkotmányjogi tudományos anyaggal s ezen kivül az
emberek gyöngeségének ismeretével jobban meg volt töltve, mint
azoké. Az afrikai elefánt kisebb mint az indiai, de azért a
patkányok közt, a kikből áll a nagy világ nagy része, az afrikai
elefánt is óriás alak, végtelen erő, fenséges tünemény.</p>
<p>Bizonyára sok embernek jut eszébe az a kérdés, vajjon illetékes
vagyok-e én, van-e nekem akkora képességem, hogy én e három nagy
elmét tisztán fölismerhessem s igazságosan összehasonlithassam?</p>
<p>Illetékes vagyok s volt akkora képességem.</p>
<p>Szinte csodálatosnak látszik, hogy e három elmeóriás közül egyik
se tudott irni. Szilágyi semmi irodalmi művet nem hagyott maga
után. Kovács irodalmi művei csak vázlatok s még vázlatoknak is csak
kisérletek s kis terjedelmüek. Kerkapoly irt ugyan, de csak
fiatalabb éveiben, pápai tanársága alatt, 35 vagy 36 éves koráig. A
mióta képviselő lett s aztán miniszter s a budapesti egyetem
tanára, tehát 1865 óta semmiféle irodalmi művet nem alkotott.
»Publiczisztikai Dolgozatok« czim alatt megjelent gyüjteményes műve
nem egyéb, mint néhány ujságbeli vezérczikke, néhány parlamenti
beszéde s talán néhány bizottsági előadói javaslata és
jelentése.</p>
<p>Én tudtam irni. Ezt mindhárman tudták s elismerték. <span class=
"pagenum"><a name="Page_22" id="Page_22">-22-</a></span> Tudtam
irni még oly kérdésekről is, melyekben ők erősebbek voltak, mint
én. Tehát ha a gondolatok megteremtésében nem lettem volna is vagy
nem voltam is oly erős, mint ők, de a gondolatok irodalmi
megalakitásában sokkal több gyakorlatom és sokkal jobban megedzett
képességem volt, mint nekik.</p>
<p>Volt még egy-két ok, a miért ők méltónak tartottak arra, hogy
elméjük játékaiban az én elmém is játszótárs lehessen.</p>
<p>Elbeszélni talán jobban tudtam, mint ők. S aztán az én
felfogásomban, az én eszemjárásában másféle humor volt, mint az
övékében. Kerkapoly inkább élczes, Szilágyi és Kovács inkább gunyos
eszejárásu volt, mint én. Én jobban szerettem az embereket, mint ők
s azért az én humoromban volt érzelmesség is, a mi az övékéből
majdnem egészen hiányzott. Nekem is megvolt nagyszámu ellenségem
mindig, mint nekik s gyülölködésük csak oly csillapithatlan volt
velem szemben, mint az övéké is velük szemben. De azért ugy vettem
észre, hogy nekem mégis mindig voltak ismert és ismeretlen
barátaim, a kik igazán szerettek, mig őket csak nagyon kevés ember
szerette igazán. Ennek okát talán később meg fogom magyarázni.</p>
<p>A másik ok, a miért méltónak tartottak arra, hogy társuk legyek,
még sajátságosabb.</p>
<p>Én egyiknek szaktudományába se voltam korántse ugy beavatva,
mint ők. Az ő tudásuk a maguk szakmájában sokkal mélyebb, szélesebb
és biztosabb volt, mint az enyém. Az európai nyelveket se ismertem
<span class="pagenum"><a name="Page_23" id=
"Page_23">-23-</a></span> és beszéltem ugy, mint ők, kivált mint
Szilágyi. Idegen irodalmak ismeretében is messze mögöttük maradtam.
Még utazásaim se közelitették meg az övékét. – De azért az én
tudásom többféle volt s felszinre legalább terjedelmesebb, mint
talán mind a háromé összevéve.</p>
<p>Oka egyszerü.</p>
<p>Én a társadalmi élet több viszonyában voltam cselekvékeny, mint
ők. Én vezettem a közigazgatást, szolgáltam az igazságot, voltam
megyei politikus és pártvezér, voltam mezei gazda és gyakorló
ügyvéd s egykor a bölcseleti tudományokkal is meglehetős komolyan
foglalkoztam. Volt még egy csomó becses orvostani észlelésem is,
melyre tiszti állásom nyujtott módot és alkalmat. Voltam politikai
hirlapiró s némi szépirodalmi kisérletekkel is foglalkoztam. Sőt
még a természettudományok nagy részének fejlődését is állandóan
figyelemmel kisértem. S képviselő és politikus voltam én is, mint
Szilágyi vagy Kerkapoly. A valódi élet megismeréséhez semmi se
nyujt akkora alkalmat, mint a megyei tisztviselőség és a gyakorlati
ügyvédség. A jogok és érdekek, a bűnök és erények, a szenvedélyek
és gyöngeségek erejét, harczát, összeütközéseit, zürzavarát s a
társadalmi bonyolódások keletkezését s megoldódását senki se
figyelheti ugy meg, mint a régi vármegye tisztviselője s mint a
hirneves gyakorló ügyvéd. A három nagy elme előtt pedig mind a két
mező egészen ismeretlen volt.</p>
<p>Ez adta meg nekem a jogot és lehetőséget arra, <span class=
"pagenum"><a name="Page_24" id="Page_24">-24-</a></span> hogy
köztük legyek, társuk és barátjuk legyek, elméjük erejét
megitélhessem, sőt hogy bizonyos dévajkodó ármánynyal őket
egymásközt való vitába csalogassam. Tizenegy alkalommal sikerült
ez, mig végre Kovács észrevette az ármányt s általános kaczagás
közt jól összeszidott.</p>
<p>Ha a vitázó felek rokonszenveznek egymással, ha nagy elmék s ha
van akkora lelkük, hogy minden gondolkozásukat nem saját
egyéniségük érdeke emészti föl, hanem a nagy világ minden tüneménye
iránt igazán érdeklődnek: akkor őket vitába becsalogatni igen
könnyü.</p>
<p>Fölvetettem például valami távoli kérdést; természettudományit,
társadalmit vagy történetit, a melyet eddig tüzetesen egyik se
tanulmányozott, a melyhez tehát az elmének közvetlen s mintegy
rögtönzött erejével szólhattak. Hogy a kérdést melyik vitázó melyik
oldaláról fogja meg; – hogy a kérdésnek csak külső jelenségein
akad-e meg a szeme, vagy annak benső természetét is azonnal
fölismeri; – hogy mily mélyen hatol be annak mélységeibe s végre,
hogy általában a kérdés melyik része iránt érdeklődik s melyik
része hagyja őt hidegen: mindez többszöri kisérlet után teljes
tájékozódást nyujt arra nézve, hogy a vitázó elmék erőarányai
miként állanak egymásközt.</p>
<p>Ily kisérletek után győződtem meg arról, hogy a három férfi közt
az elme ősereje legnagyobb Kovácsnál s legkisebb Szilágyinál.</p>
<p>De hát miért nem tudott irni egyik se? <span class=
"pagenum"><a name="Page_25" id="Page_25">-25-</a></span></p>
<p>Kovácsra és Kerkapolyra nézve nem vizsgálom meg ezt a kérdést.
Megmaradok Szilágyinál.</p>
<p>Azt mondhatná valaki, csak annyi bizonyos, hogy nem irt, de ez
egyáltalán nem bizonyitja be, hogy nem tudott irni.</p>
<p>Pedig hát bebizonyitja. A ki hatvan éves életkort ér, nagy és
erős elme, tizenöt esztendőn át egyetemi tanár, mint tanár
általános érdekü nagy kérdéseket fejteget, élete felén át
képviselő, elsőrangu szónok, közel öt évig miniszter, gyakran nagy
vitái vannak jobbra is, balra is s irodalmi művet még se hagy maga
után: arról bizvást el lehet mondani, hogy nem tudott irni.</p>
<p>De azért meg kell magyaráznom ezt a szót is.</p>
<p>Szilágyinak voltak gondolatai bőven és gazdagon. Képes is volt a
gondolatot alakba önteni. A nyelv egészen hatalmában volt. A
nyelvet irodalmunk magaslatán kezelte s gazdag szépségekkel könnyen
kezelte. Minden beszéde bizonyitja ezt. Különösen bizonyitja az
ezredéves emlékünnep alkalmával 1896-ban a királyhoz intézett remek
beszéde.</p>
<p>Az irónak minden szokott képessége meg volt tehát benne. Nagyon
is meg volt.</p>
<p>Nem hiányzott benne a nemes nagyravágyás, de az önérzetnek az a
faja sem, melyet hiuságnak nevezünk. Sőt ez a szükséges mértéken
túl is meg volt benne. Büszkesége, zárkózottsága, emberszóló
szeszélye, érdes modora főleg hiuságából származott.</p>
<p>A világ véleménye iránt nem volt se közömbös se ledér. Sőt az
emberek jó véleménye nagyon kedves <span class="pagenum"><a name=
"Page_26" id="Page_26">-26-</a></span> volt előtte. Ezen kivül
tanári állásában csaknem erkölcsi kötelessége volt hallgatóinak
vezérkönyvet adni kezükbe. Másét nem adta, a magáét kellett volna
adnia.</p>
<p>Életének körülményei is arra inditották tehát, hogy irjon, hogy
gazdag irói képességét használja föl, állitsa munkába.</p>
<p>Még se tette.</p>
<p>Nem tette pedig azért, mert lelke tele volt a tagadás ösztönével
s akkora kételkedéssel, mely agyon nyomta irói tehetségét s minden
irói önérzetét és nagyravágyását.</p>
<p>Nem bizott saját gondolatainak igazságában se. Nagy
bizonyitékaink vannak erre.</p>
<p>Ő rögtönzött beszédet alig mondott. Ügyismertető,
kérdéstisztázó, érvelő, okfejlesztő beszédet soha nem rögtönzött.
Csak hevenyészett vitázó beszédeket tartott rögtönözve. Igaz, hogy
ezek közt is vannak nagyok, szépek, gazdagok. De nagy beszédeit
rendesen előre megszokta gondolni, a beszéd fonalát megszokta irni,
vezérgondolatait s főérveit kivétel nélkül mindig előre megirta.
Ily beszéd igazságaiban tehát megbizhatott volna.</p>
<p>Jött azonban a beszéd elmondása.</p>
<p>A szónoklat hevében az erős elme lángelmévé erősödik. Szellemet,
hangot, találékonyságot, költői erőt, művészi alakitást tud szülni
a szónoklás közvetlensége. Szilágyi nem mindig ugy mondta el
beszédeit, a mint megirta. A rögtönöző agy jobb gondolatokat s jobb
alakokat talált. Talált gyakran jelszavakat, szálló igévé magasuló
bölcs mondásokat is. S ha már elhangzott <span class=
"pagenum"><a name="Page_27" id="Page_27">-27-</a></span> a beszéd s
megtette a maga nagy hatását: ennek igazságában most már igazán
megbizhatott volna.</p>
<p>Hiszen a politikai szónoklat végre se arra való, hogy örök
igazságokat tartalmazzon. Még arra se, hogy az egész igazságot
minden oldalra irányuló összes hatásaiban fejtse ki. A politikai
szónoklat arra való, hogy az igazságnak azt a részét domboritsa ki,
melyet a közélet szüksége a mai napra követel. Nagyhatásu szép
beszédében megnyughatott volna tehát Szilágyi.</p>
<p>Jött azonban a gyorsirói jegyzet.</p>
<p>A képviselőház gyorsirói már kétségbeestek, mikor Szilágyi nagy
beszédet mondott. Mert a gyorsirói jegyzetet átnézetlenül sajtó alá
jutni nem engedte, se annak átnézését másra sohase bizta.</p>
<p>Átnézte maga.</p>
<p>De ugy nézte át, hogy néha majdnem az egész beszéd helyett ujat
irt. Az pedig minden esetben előfordult, hogy egész lapokat törölt
s másokkal helyettesitett.</p>
<p>S vele hiába pörlekedett Kónyi és Fenyvessy. Mindig ő került
felül. Gyakran késő este lett, mire Szilágyi a gyorsirói jegyzet
átnézését bevégezte.</p>
<p>Mindezt az okozta, hogy saját gondolatainak igazságában is
örökké kételkedett.</p>
<p>Egyetemi hallgatói készitettek az ő előadásairól is jegy
zeteket. De olyat nem tudtak késziteni, a melyet elfogadott, a mely
ellen kifogást nem tett volna. Utóbb a legjelesebb hallgatók
beszéltek össze s előadásait a fontosabb tárgyakról szó szerint
való hűséggel jegyezték <span class="pagenum"><a name="Page_28" id=
"Page_28">-28-</a></span> föl. Megmutatták neki. Kérték a jegyzet
átnézését s helybenhagyását. Nem tette meg.</p>
<p>– Köszönöm az urak fáradozását, de nem igy adtam ezeket elő.</p>
<p>Ez volt a felelete.</p>
<p>A ki ennyire kételkedik, a kinél rögeszmévé válik a kételkedés:
az semmi esetre se siet tudományos mű megirásával. Kivált ha annak
a műnek tárgya államjog és alkotmányjog. Hiszen mindenki tudja,
hogy e két tudománynak legtöbb igazsága a korszakok és a nemzetek
szerint lényegesen más.</p>
<p>Hát a mikor állásfoglaló, pártjelző politikai nyilatkozatot
kellett tennie! Akkor adta csak át nagy elméjét, aggódó lelkét a
tünődésnek.</p>
<p>Elmondok erre nézve egy esetet.</p>
<p>Szilágyi 1878 tavaszától kezdve az egyesült ellenzék tagja s
egyik vezére volt. E pártban volt Kerkapoly is, Bittó István is. A
mint ezek nem vállaltak képviselőséget: e párt kizárólagos
vezérlete Szilágyira és Apponyira maradt. Kezdetben inkább Szilágyi
volt a valódi vezér s később és lassanként inkább Apponyit kezdték
vezérnek elismerni. A párthoz tartozó nagy vagyonu főrendüek, de
mások is inkább Apponyit vallották vezérüknek.</p>
<p>Már 1885-től kezdve bizonyos elégedetlenség vett erőt Szilágyin.
Apponyi sejtette, hogy talán az az oka az elégedetlenségnek, hogy a
párt tagjai Szilágyi autokrata vezérségét nem szeretnék. Ismerte
Szilágyit jól, félt alkalmi fellobbanásától, félt elpártolásától s
félt attól, <span class="pagenum"><a name="Page_29" id=
"Page_29">-29-</a></span> hogy kilépése megbontja a pártot, de
minden esetre meggyöngiti annak tekintélyét. Személyesen is
bizalmas barátság állt fenn köztük, de ettől kezdve fokozott
gyöngédséget és figyelmet tanusitott Szilágyi iránt.</p>
<p>Nem használt semmit. Szilágyi az 1886-dik év tavaszán kilépett a
pártból.</p>
<p>Kilépésekor az a természetes kérdés állott előtte: megmondja-e
az okot, a mely miatt kilép a pártból s megmondja-e, minő elvet
vall s minő irányt követ jövendőre?</p>
<p>Mindenki előtt természetes ez a kérdés s könnyü rá a felelet is,
de Szilágyi tünődő, tépelődő, aggódó lelke előtt szürkeség lepte el
a világot. Kisérletet tett nyilatkozatot fogalmazni. Napokon,
heteken át dolgozott egy kis, rövid nyilatkozaton. Minden nap
fölkereste Kerkapolyt s tanácskozott vele órákon át.</p>
<p>Fölkeresett engem is. Akkor nem voltam képviselő. Lakásom a
Petőfi-téren volt s ablakaim a Dunára, a Gellérthegyre s Petőfi
szobrára néztek. Szilágyi órákig elnézte ezt a szobrot vagy
idegesen járt fel s alá a szobában, tünődve a fölött, mit mondjon
nyilatkozatában.</p>
<p>Bizonyosan tanácskozott másokkal is.</p>
<p>Hogy nyilatkoznia kell: e fölött nem lehetett kételkedni.
Szilágyi Dezső nem az az ember, a ki észrevétlenül hagyhatná el
pártját. Nem az az ember, a kinek minden lépésére ne ügyelne a
nemzet s a ki ostoba vagy rosszindulatu vagy tájékozatlan
találgatásra bizhatná, hogy utjának jövőre mi lesz az iránya.
<span class="pagenum"><a name="Page_30" id=
"Page_30">-30-</a></span></p>
<p>– Mondd meg őszintén s egyszerüen az okot, a mely miatt kiléptél
a pártból. Tartozol ezzel magadnak is, választóidnak is, a
nemzetnek is.</p>
<p>Ez volt az én véleményem.</p>
<p>– Bajos ez, ugymond. Semmiképen sem akarom, hogy Tiszáék vagy
Apponyiék belém kössenek s indokom valóságát vitassák.</p>
<p>– De hát voltaképen mi is a te kilépésed valódi indoka?</p>
<p>E kérdésre nem akart felelni. Minden faggatásomra csak annyit
mondott, hogy akárki meglássa, Apponyi egykor le fog térni a
szabadelvüség utjáról. Neki e tekintetben megcsökkent már a
bizalma. Oly esetet s oly kérdést azonban fölemliteni nem akart
vagy nem tudott, a melynél már tényleg megsértette volna Apponyi a
nemzeti szabadelvü irányt.</p>
<p>Most már nehéznek találtam a kérdést én is.</p>
<p>Láttam, hogy Szilágyi eltökélte magát minden áron kilépni
pártjából.</p>
<p>Láttam, hogy valódi indoka tisztán egyéni érzékenység. Ő
Apponyival nem akart osztozni a vezérségben, de viszálykodni se
akart a pártban.</p>
<p>Azt a sejtést vagy ösztönt vagy gyanut, hogy Apponyi valamikor
cserben hagyhatná a szabadelvüséget, komoly férfinak száján
kiejteni se szabad. Annál kevésbbé lehet a nemzet előtt a pártból
való kilépés okául felhozni.</p>
<p>Mind igaz ez.</p>
<p>Csakhogy én közéleti pályámon mindig azt tapasztaltam, hogy a
mikor az ember nehéz helyzetbe jut, <span class="pagenum"><a name=
"Page_31" id="Page_31">-31-</a></span> a mikor a kilábolás
lehetetlennek látszik s a politikusok szokásos fogásai se
segithetnek már semmit: mindig legjobb a közvetlen igazság egyszerü
bevallása. Az embert magát ez teljesen megnyugtatja s az ellenséget
is gyakran lefegyverzi.</p>
<p>A közvetlen igazság pedig ez esetben az volt, hogy Szilágyi és
Apponyi közt nincs meg az a kölcsönös bizalom és politikai
rokonszenv, mely a sikeres együttműködésnek biztositéka
lehetne.</p>
<p>– Tegyük hát a nyilatkozatba ezt!</p>
<p>A gondolat megtetszett neki. Megkisértettük irásba foglalni s az
irást eltette zsebébe.</p>
<p>De már most mit jelentsen ki jövőre nézve?</p>
<p>Ebben gyorsabban megállapodtunk.</p>
<p>Függetlenségi párti nem akar lenni. Tisza Kálmán pártjához nem
akar csatlakozni. A mérsékelt ellenzéket elhagyja, de azért
ellenzék akar maradni. Mondja ki hát azt, hogy marad a mi volt,
ellenzéki és szabadelvü.</p>
<p>Eltávozott tőlem.</p>
<p>De harmadnapra ujra felkeresett. Megmutatta nyilatkozatát, mely
egy tenyérnyi papiron az ő kezeirásával, az ő szép gömbölyü,
szabályos betüivel volt leirva. Néhány törlés és igazitás
természetesen ebből se hiányozhatott. Apponyi neve nem volt benne,
de egyébként a közös tanácskozásunkban meghatározott indokot
tartalmazta.</p>
<p>Több mint tizenöt év előtt történt ez a dolog; – a nyilatkozat
szövege nincs előttem; de nem hiszem, <span class=
"pagenum"><a name="Page_32" id="Page_32">-32-</a></span> hogy
emlékezésem cserben hagyott volna, mert akkor másokkal, Bittóval,
Kerkapolyval is beszélgettem erről.</p>
<p>Ezt az egész kis történetet ily nagy részletességgel pedig azért
beszéltem el, hogy példát, érvet és felvilágositást nyujtsak arra
nézve: miért nem lehetett iróvá Szilágyi Dezső?</p>
<p>Ha eredetileg vegytanra, természettanra vagy számtanra vagy a
természettudományok más ágára adja fejét, a hol a bölcselő
érvelésnek alig van tere s a hol csak a tökéletes leirás az iró
feladata: ott jeles tudományos iró válhatott volna belőle.</p>
<p>De államjognál, alkotmányjognál és büntetőjognál, az ő
tanulmányai egyedüli tárgyainál, a dolgok leirására alig van
szükség, alig nyilik tér és alkalom. Itt a bölcselő érvelések s a
biztos meghatározások alkotják az iró hivatását. De ha Szilágyi
lelkét minden elvnél, minden tételnél elnyomja a kétség, ha saját
gondolatainak igazságában se tud megbizni, ha beszédeit is folyton
módositja, ha egyetemi előadásait se tartja soha véglegesnek, ha
napokig tünődik még amaz egyszerü kérdés fölött is, hogy miként
indokolja a pártból való kilépését: nem kell-e egészen
természetesnek tartanunk, hogy akkor ő irói mű megalkotására,
bölcselő érvelések s biztos meghatározások szerkesztésére nem
vállalkozhatik?</p>
<p>De hát honnan e nagy kétség?</p>
<p>Honnan ered oly büszke és önérzetes léleknél ez az örök
kételkedés, ez a Madách-féle örök tagadás? Honnan ez az önnönmagát
is örökké tépő-szaggató bizalmatlanság? <span class=
"pagenum"><a name="Page_33" id="Page_33">-33-</a></span></p>
<p>Hiszen épen ellenkezőleg azt kellene hinnünk, hogy a nagy
önérzet, sőt talán a kellő mértéket is tulhaladó hiuság arra birja
Szilágyit, hogy a mit ő igazságként kimond, azt önmaga szentül
higyje is, abban önmaga rendületlenül bizzék is, ha mindjárt az
tárgyilag nem lenne is kétségbevonhatlan igazság.</p>
<p>Én megtaláltam e nagy kétség okát, eredetét, természetét. E nagy
kétség nagy dicsősége Szilágyi szellemének.</p>
<p>Gyönyörü kérdés ez. Szebb lélektani jelenséget életemben soha
nem láttam. De nem olvastam a legnagyobb regényekben s a legmélyebb
bölcselő művekben sem. A hol a titkot földeritem, ott majd
rámutatok arra is, mily sok gyöngesége van a mi egyetemi
oktatásunknak, ha ez még oly óriási elmét is hézagossá, oly nagy
tudást is csonkává tud tenni, mint a mekkora Szilágyié volt.</p>
<hr class="chap" />
<div class="chapter"></div>
<p><span class="pagenum"><a name="Page_34" id=
"Page_34">-34-</a></span></p>
<h2>III.</h2>
<p class="summary">(A nagy fuzió 1875-ben. – Pártvezérré lenni nem
tudott volna. – A kodifikáló bizottság. – Miként készültek a
törvényjavaslatok? – Szilágyi romboló szenvedélye. – Az eszme, az
elv és az alkotás a törvényhozásban. – Szilágyi elmeerejének
gyöngesége hol kezdődik?)</p>
<p>Most folytatom ifjukori ismerkedésünk történetét. Szilágyit a
minisztert aligha ismerheti meg tökéletesen az, a ki az ő
törvényhozói pályájának első évtizedét nem ismeri.</p>
<p>Az az összebeszélésünk, hogy megalkotjuk az ifju Deákpártot,
alig egy évig volt sikeres és nagyértékü.</p>
<p>Deák Ferencz összeroskadt a betegség terhe alatt. Az 1873-ik év
őszétől fogva többé se a körbe, se a képviselőházba nem
jöhetett.</p>
<p>Bittót megbuktatta titkon a bosnyák politika előszele, nyiltan a
balközép fegyverlerakása s a Deákpártba olvadása.</p>
<p>A képviselőház függő elemei megijedtek s vagy szanaszét futottak
vagy siettek a fuzió urainak födele alá menekülni. Sennyey is külön
alakult a maga kisded konzervativ pártjával. <span class=
"pagenum"><a name="Page_35" id="Page_35">-35-</a></span></p>
<p>A mint az öreg Deákpárt feloszlott: feloszlott egyuttal az ifju
Deákpárt is.</p>
<p>Én nem mentem bele az uj szabadelvü pártba, pedig Csernátony is
hivott, Tisza is, mások is. Csernátony azzal biztatott: csináljuk
meg az egyesülést a politikai napisajtó mezején is. Vegyem át az
»Ellenőr« vezetését. Nem álltam rá. Indokaim gyerekesek. Nem
szerettem Tiszát, de az igaz, hogy ő se engem. De pártja se
szeretett.</p>
<p>Kerkapoly, Szilágyi, Pulszky Guszti bementek az uj pártba.</p>
<p>Bement még Paczolay is.</p>
<p>E fölött elbámultam. Paczolay lelkét igen erős ellenszenv
töltötte el a balközép és Tisza Kálmán ellen. Nagyon sokkal
erősebb, mint az enyémet. S ő mégis elfogadta Tisza Kálmán
vezérletét.</p>
<p>– Mit csináltál, az istenért, János bátyám?</p>
<p>Ravaszul mosolygott az öreg táblabiró.</p>
<p>– Jó okom volt. Igen nagy a Tisza pártja. Ha kivül maradok: nem
árthatok neki semmit. De ha bemegyek: ott legalább minden nap
boszanthatom.</p>
<p>Csakhogy Tisza nem az az ember volt, a ki sokáig hagyta magát
boszantani. Nemcsak egy Paczolay volt az ő pártjában, hanem igen
sok. De vagy hatvanat-hetvenet ki is szoritott pártjából csakhamar,
már az 1876-ik év tavaszán. Ezekből alakult meg a független
szabadelvü párt.</p>
<p>Szilágyi, Kerkapoly nem ment velük. Ők még benmaradtak a többség
táborában. Ők csak a közgazdasági <span class="pagenum"><a name=
"Page_36" id="Page_36">-36-</a></span> kiegyezés miatt az 1878-ik
év tavaszán hagyták el Tiszát. Ugy emlékszem, tizenhatan. Mind az
egykori Deákpárt hivei. Jelentékeny férfi valamennyi.</p>
<p>De én máig is azt hiszem, ha Szilágyiban nincs meg oly nagy
mértékben a kételkedés, a tagadás és a biráló ösztön: akkor többet
dolgozik, jobban alkalmazkodik, az ifju Deákpárt hosszabb életü
lesz s nagyobb nyomokat váj nemzedékünk történetében s a nagy fuzió
se hoz annyi kárt s anyagi és erkölcsi veszélyt az országra.</p>
<p>De hát pártvezérré lenni nem tudott s nem is akart. Kit
biráljon, kivel vitatkozzék, kit kárhoztasson, kire ontsa metsző
élczeit, ha nincs előtte és nincs fölötte valaki? A vezér fölött
pedig már csakugyan nincs senki.</p>
<p>Minő romboló erő volt fiatal korában Szilágyi: ezt csak a
kodifikáló bizottság története tünteti föl igazán.</p>
<p>Ez a bizottság, ha jól emlékezem, 1871-ben alakult s a
miniszterelnökség egyik osztályát képezte.</p>
<p>Az eszme, melyből származott, okos és egészséges volt.</p>
<p>Sok törvényt kellett készitenünk. Lázasan, rohamosan készültek a
törvényjavaslatok.</p>
<p>Először is vigyázni kellett a törvények nyelvére. Legyen az a
nyelv magyar, legyen tiszta, álljon a tudománynak és az irodalomnak
magaslatán. Ne legyen a hirlapirók és pinczérek és tudálékos
fiatalok németbe oltott magyar nyelve. S a magyar törvényhozásnak a
megyei és általános jogi életnek okos és tiszta műszavait
<span class="pagenum"><a name="Page_37" id=
"Page_37">-37-</a></span> használja, ne pedig idegen műszavak buta
forditásait.</p>
<p>Kezdetben nem volt szükséges erre külön is ügyelni.</p>
<p>A közjogi törvényeket maga Deák alkotta meg vagy nézte át nagy
gonddal. Nyelvbeli csufság ezekben nem maradhatott.</p>
<p>A birtokrendezési, magánjogi és perjogi törvényeket is
rendszerint átnézte; – valami ostoba magyartalanságot nem is mertek
volna eléje terjeszteni.</p>
<p>S azután akkor még nagy irodalmi miveltséggel biró sok előkelő
ember ült a képviselőházban, a ki igazán vigyázott nyelvünkre.
Csengery, Horváth Mihály, Tanárky Gedeon, Szász Károly, Joannovics
György, Horváth Döme s többen, de még az ellenzékből is Ghyczy,
Várady s mások féltő gonddal őrködtek nyelvünk törvénybeli
tisztasága fölött. A sajtó is gondosabb volt e tekintetben, mint
most. A nembánomság penésze nem lepte meg akkor még oly erősen a
nemzeti érzést, mint mai napság.</p>
<p>De a mint napról-napra tömegesebben készültek a
törvényjavaslatok: szükséges volt állandó bizottságot alakitani,
mely a javaslatok nyelvének tisztaságára vigyázzon.</p>
<p>A nyelvnek tisztasága fontos dolog. De még fontosabb az
intézmények tisztasága és összehangzása, egybeillése.</p>
<p>Sok képtelenség állt előttünk az alkotmányos korszak
kezdetén.</p>
<p>Az államszervezet háromféle intézmények tömegéből állott.
<span class="pagenum"><a name="Page_38" id=
"Page_38">-38-</a></span></p>
<p>Az egyik tömeget alkották a Bach-rendszer osztrák-német
intézményei.</p>
<p>A másik tömeget a 48 előtti magyar életnek s a vármegyének
intézményei.</p>
<p>A harmadik tömeget a 67 óta hevenyészett intézmények.</p>
<p>Ezt a háromféle tömeget egybe kellett illeszteni, összhangzásba
hozni, az idegent lassanként kiküszöbölni s nemzetivel pótolni, a
nemzedékek mulasztásait gyorsan, rohamosan helyrehozni.</p>
<p>Gyári módon készültek a törvényjavaslatok.</p>
<p>De hát kik készitették? Voltak nekünk törvényszerkesztőink, a
kiket kodifikátornak szokás nevezni? S ha voltak is: magyar
észszel, magyar tapasztalásból, nemzeti szellemben tudtak azok
dolgozni?</p>
<p>Igen szegények voltunk törvényszerkesztőkben.</p>
<p>Az a nemzedék, mely Deák szárnyai alatt kormányra ült, ellenzéki
szerepben nőtt fel; azelőtt soha nem kormányzott; politikai
szelleme a birálatra képződött ki; az alkotásban tájékozatlan volt,
mert eddig azzal soha nem foglalkozott.</p>
<p>Szakférfiakra kellett volna bizni a törvényszerkesztést. De
szakférfiaink is kétfélék voltak. A régi táblabirák, a kiknél volt
tapasztalás és bölcsesség. Deák, Ghyczy, Nyáry, Paczolay, Bónis s
még néhányan, de a kik az európai jogélet alaki fejleményeit se
közvetlenül, se a nemzetek irodalmából alaposan nem ismerték. És az
uj emberek, a »tudósok«, a külföld tudományos irodalmából képződött
törvényszerkesztők, a kiknél hiányzott <span class=
"pagenum"><a name="Page_39" id="Page_39">-39-</a></span> mind a
hazai tapasztalás, mind a szemléleti bölcsesség, de nem hiányzott
az elmélet és az egyetemi tudás. Ezek közé tartozott Szilágyi is,
Kerkapoly is. Ide sorozták az olyas férfiakat, mint Kautz,
Csemeghy, Pauler. S végül ott voltak a 40-es évek politikai irói
is, báró Eötvös, Csengery, Pulszky, Trefort s mások.</p>
<p>A magánjog és alaki jog tudósai nem voltak otthonosak a
közigazgatásban; a közigazgatás tudósai nem értették a pénzügyet; a
pénzügy tudósai tájékozatlanok voltak a nemzetgazdaságban. És igy
tovább. Egyik törvényjavaslat rendelkezései keresztül-kasul
gázoltak a másikon. Méltán lehetett attól félni, hogy minél több
törvényt és rendeletet alkotunk: annál nagyobb lesz az intézmények
zürzavara, annál gyöngébb lesz a jogok biztossága s annál
védetlenebb a hatalmasokkal szemben a közérdek s az állammal
szemben a jogos magánérdek.</p>
<p>Tanakodtunk: miként lehetne ezen segiteni, miként lehetne e bajt
megelőzni?</p>
<p>Állandó törvényszerkesztő bizottság alakitásában találtunk
orvosszert. E bizottság vizsgálja meg az egyes miniszterek
javaslatait arról az oldalról, –</p>
<p>vajjon azok nyelve tiszta-e?</p>
<p>vajjon a javaslat megfelel-e már fennálló okos intézményeinknek,
nem sérti-e a nemzeti felfogást, megegyez-e fajunk szellemével?</p>
<p>s vajjon nem ütközik-e össze az alaki jog rendelkezéseivel,
melyek egyéb intézményeket szabályoznak?</p>
<p>Szilágyi Dezső ennek a bizottságnak lett tagja. Mint igazságügyi
osztálytanácsos foglalt helyet Bittó igazságügyminisztersége
<span class="pagenum"><a name="Page_40" id=
"Page_40">-40-</a></span> idején. Senki se kételkedett a fölött,
hogy Szilágyi Dezső nagy elméje, nagy tudása, tiszta magyarsága és
nemes nagyravágyása csodálatra méltó sikereket mutat majd föl e
bizottságban.</p>
<p>Minő tapasztalatlanok voltunk mi még akkor! Minő gyerekes hit
lelkesitett akkor még bennünket! Mennyire nem volt még akkor
sejtelmünk se arról, hogy a mikor egyfelől a viszonyok
kényszerüsége, másfelől a nagy elmék és nemes érzések összeütköznek
egymással, sohase a nagy elmék és nemes érzések győznek, hanem
mindig a viszonyok kényszerüsége győz.</p>
<p>Igaza van a költőnek.</p>
<p>Átoknak sulya nyom bennünket, mely alatt annyi ész, annyi erő,
annyi szent akarat hiába sorvad el.</p>
<p>Ha e bizottság képes lett volna is hivatásának eleget tenni: még
akkor se lett volna működésének nagy eredménye.</p>
<p>De nem is volt képes.</p>
<p>Kik voltak tagjai: mindegy most már. A hogy a falevélnek, ha
elkapja a szélvész, nem marad nyoma: ugy nem maradt emléke e
bizottságnak.</p>
<p>Mikor én megismertem e bizottságot: akkor az akadémia
palotájában szokta üléseit tartani. Egyetlenegy ülésére én is
elmentem hallgatónak.</p>
<p>Küldtek ehhez a miniszterek törvényjavaslatokat, de ezek közül
nem jutott vissza egy se. Valamely hosszabb, valamely szerves
intézményre vonatkozó javaslat bizonyára egy se. Az az egyetlenegy
mégis visszajutott. Ez volt a Buda és Pest fővárosok egyesitéséről
szóló <span class="pagenum"><a name="Page_41" id=
"Page_41">-41-</a></span> javaslat, mely utóbb 1873-ban csakugyan
törvénynyé vált. Csak két érdekes javaslatot emlitek még föl. Az
egyik a tanuló ifjuság katonai gyakorlatairól, a másik az erdei
jogról szólt. Egyikből se lett semmi, pedig amaz ugyancsak üdvös
lett volna. Addig tanácskozott a bizottság, addig birálgatott,
addig furt-faragott a javaslatokon, mig azokból foszlány se maradt.
S aztán vagy elhalasztotta a miniszter a maga dolgát, vagy
egyenesen terjesztette a király és a képviselőház elé.</p>
<p>Szilágyi volt a legnehézkesebb.</p>
<p>Az ő rettenetes elméje és nagy tudása s az ő fiatalkori romboló
szenvedélye nyüstté, pehelylyé tépett szét mindent. Az összes jogok
alakiságainak birálatában élesebb elme még nem volt a világon, mint
az övé. Harmincz év alatt százszor elmondtam másoknak is, de neki
magának is. Az elme, a nagy elme olyan, mint a nap: körös-körül és
minden irányban világit. De Szilágyi elméje csak egy irányban
világitott. Abban az irányban, a melyben a jogok alakiságainak
birálata fekszik. A törvényhozó elmének e működése is hasznos és
szükséges, de Szilágyi elméjének tüzét, lángját, villámlásait ebben
az irányban senki nem tudta megbirni. Kábitott, vakitott, sujtott
ez a fény.</p>
<p>Ezt a bizottságot először elneveztük cséplőgépnek. Szilágyinak
»cséplőgép«, sőt »a nagy cséplőgép« neve gróf Csáky Albintól
származik. Ő nevezte mint vallásügyi miniszter egyszer a
parlamentben a nagy cséplőgépnek Szilágyit. Azóta a
hirlapirodalomban rajta maradt ez a név. De harmincz év előtt a
kodifikáló bizottságra <span class="pagenum"><a name="Page_42" id=
"Page_42">-42-</a></span> is alkalmaztuk ezt a jelzőt. Igaz, hogy
abban is Szilágyi volt a nagy kerék.</p>
<p>Azután elneveztük a bizottságot olvasztó kemenczének.
Szétomlani, folyadékká lenni, összekeveredni kellett ott minden
tervnek, minden javaslatnak. Utóbb elneveztük krematoriumnak, a
mely eléget mindent s csak füstöt és kevés hamut nyujt, semmi mást.
1873-ban már tényleg alig működött s 1874-ben végleg megszünt.</p>
<p>Eszme, elv és alkotás: e három fejlődési foka van a törvényhozó
elmének. Az a tökéletes elme, mely mind a háromra egyaránt
képes.</p>
<p>Az eszme nem egyéb megalakitott gondolatnál. Van eszméje minden
gondolkodó főnek, minden mivelt embernek, minden irónak és minden
rátermett tanárnak. A kathedrális ész nem is törekszik másra, csak
arra, hogy eszmét termeljen. De általában nem is képes másra. A ki
hosszu ideig tanárkodott: azt ne is tegyétek se törvényhozóvá, se
országnak kormányzójává, se hatóságok és nagy intézetek
igazgatójává. Egyéb ugy se lesz ott, csak czimer és dísz. Ha egyéb
is akar lenni: elront mindent vagy vigjátéki alakká válik. Holott
tanárként, ha arra való, fölséges hivatást végez.</p>
<p>Az elv már gyakorlatibb, tartalmasabb dolog. Ez már nem csupán
az elmének dolga, hanem a jellemé is. A gondolkozásnak és az
érzületnek azt az irányát tartjuk elvnek, a mely a felmerült
tünetek és jelentkező szükségletek zürzavarában bizton vezet a
közügy javára. Hitvány az, a ki elv nélkül vállalkozik törvényhozó
szerepére. S még hitványabb az, a kit önző érdek hajt <span class=
"pagenum"><a name="Page_43" id="Page_43">-43-</a></span> a közügyek
terén valamely irányba. A pártok elvek szolgálatában állanak. Hogy
szilárd elve legyen a törvényhozónak: ez neki kötelessége is, dísze
is.</p>
<p>Szilágyi eddig tökéletes férfiu.</p>
<p>Eszméi gazdagok, mélyek, terjedelmesek. Elve szilárd, tiszta és
nemes. Önző érdeket ő az ő közéletében nem táplált, se magában, se
másban el nem ismert és senkiben nem tisztelt. Sőt szemet se hunyt,
ha valakiben észrevette. A milyen szigoru volt maga iránt, olyan
szigoru tudott lenni mások iránt. Ez volt egyik oka annak is, hogy
gyakran érdes, nyers, sőt durva tudott lenni a társaságbeli
érintkezésben.</p>
<p>De már az alkotásban gyönge volt. Ide kell érteni azt a
szavamat, hogy nagy elméje nem volt tökéletes s nagy tudása csonka
volt.</p>
<p>Mikor ott a kodifikáló bizottságban egy-egy javaslat
képtelenségét bebizonyitotta, ugy hogy maga a javaslat
szerkesztője, maga a szakminiszter is kinevette saját
férczelményét: rendesen felszólitották, hogy ő készitsen hát
javaslatot.</p>
<p>Vállalkozott is rendesen.</p>
<p>Magához vette az iratokat, a javaslat minden előkészitett
anyagát s magát az összetépett javaslatot. Tett is komoly
kisérletet minden esetben javaslat készitésére, de azért az én
tudtommal nem készitett ő el soha egyetlen javaslatot se.</p>
<p>A deákpárti kormányok idején nagy gyakorlatban volt a franczia
eredetü osztályrendszer. A 48-iki nemzetgyülés, az első
népkepviselet e rendszert fogadta el <span class="pagenum"><a name=
"Page_44" id="Page_44">-44-</a></span> arra nézve, hogy a
törvényhozók minden kérdésben teljes tájékozódást nyerjenek s
nézetüket és akaratjukat még a kisebbségben levő pártok is erejük
arányában érvényesithessék.</p>
<p>Az osztályokon kivül voltak szakbizottságok is.</p>
<p>Szilágyi minden osztályülésen megjelent. Általában a
képviselőknek legalább fele mindig ott volt az előkészitő
tanácskozásokban. S a hol Szilágyi volt: ott a tanácskozást
elhamarkodni nem lehetett.</p>
<p>A Deákpárt idejében más volt a pártfegyelem, mint ma. A többség
csak ama javaslat mellett állott meg szilárdan, a mit ő maga
elfogadni jónak látott. A kormánynak akkor is nagy tekintélye volt,
de e tekintély nem volt döntő. Csak Deák Ferencz tekintélye volt
döntő, de ő meg szabad tért engedett az eszmecserének. Egy-egy nagy
javaslat fölött gyakran hetekig tartottak a pártkör
tanácskozásai.</p>
<p>Szilágyi azokban mindig részt vett.</p>
<p>Az osztályülésekről soha el nem maradt.</p>
<p>A központi bizottságban is, mint osztályának előadója rendesen
jelen volt.</p>
<p>Mindenütt legyőzhetetlen volt a birálatban. A hol lehetett,
engedtünk észrevételeinek. Nem szerettünk vele mélyebb és
izgalmasabb vitába keveredni. De a mikor pótló, javitó, módositó
vagy uj inditványról volt szó: ott az inditvány szerkesztését ő
engedte át vagy nekem vagy másnak. Másnak művét birálni jobban
tudta, de jobban is szerette, semmint az ő műve kerüljön másnak
birálata alá.</p>
<hr class="chap" />
<div class="chapter"></div>
<p><span class="pagenum"><a name="Page_45" id=
"Page_45">-45-</a></span></p>
<h2>IV.</h2>
<p class="summary">(Szilágyi örökös kétségének valódi oka. – Mi a
község? – Mi a hegedü? – Szilágyi nem ismerte tökéletesen a
községet. – A hegedüt könyvből megismerni nem lehet.)</p>
<p>De hát honnan van ez?</p>
<p>Fölvetettem már föntebb a kérdést: minő lélektani gyökere van
annak, hogy Szilágyi önmagában is, saját gondolatai igazságában is
örökké kételkedett? – Most erre a kérdésre akarok megfelelni.</p>
<p>Szilágyi tizennyolcz évig volt már képviselő, a mikor
miniszterré lett. Addig nem volt gyakorlati államférfi. Addig nem
volt módjában az állam ügyeit gyakorlatilag vezetni és igazgatni.
Addig valóságban nem mérhette meg, hogy az az alkotmányjogi és
államjogi tudás, melylyel nagy elméje tele volt, a gyakorlati élet
egyes fölmerült kérdéseiben mit ér.</p>
<p>Az alkotmányjognak például egyik nagy tárgya a község.</p>
<p>A község alatt a tudós is, a tudatlan is falut vagy várost
gondol egy csomó házzal, utczával, lakossal, birtokos és
birtoktalan emberrel, iparossal, kereskedővel és mezei gazdával. A
minthogy a község első pillanatra nem is egyéb. <span class=
"pagenum"><a name="Page_46" id="Page_46">-46-</a></span></p>
<p>De a község belső élete bonyolult.</p>
<p>Van például a községnek egy csomó magán birtokosa. A birtokok
tagositvák s egyénenként külön hasitvák. De a község valamikor
például vagy egészen nemesi közbirtokosságból vagy egészen
jobbágyságból állott vagy vegyes község volt. Az utolsó esetben a
birtokok is kétféle természetüek bizonyos tekintetben. Azonban
magának a községnek is van egyéni birtoka, a melyet kezelni kell.
De van a nemesi vagy volt jobbágyi birtokosságnak is közösen
hagyott osztatlan birtoka, erdeje, legelője, kőbányája, vályogvető
területe stb. Ezt is kezelni kell. Van a község területén egyház
is, vagy egy vagy több. S az egyház is vagy birtokos és csupán
birtokából és hiveiből él vagy pedig a községtől is huz javadalmat
ezen kivül. A közoktatás nagy községi feladat. Lehet, hogy csak
felekezeti iskolái vannak; lehet, hogy csak községi iskolája van; –
de lehet, hogy községi iskolája is van, felekezeti iskolái is
vannak. Minden más meg más esetben mások az egyéni és községi
szolgáltatások az elemi oktatás részére. Vannak árvák és gondnokság
alattiak. Vannak szegények és betegek is. A község határának egy
része talán ártérbeli, másik része talán nem. Ott az italmérés
kérdése. Ott a közös és nem közös tenyészállatok beszerzésének,
használatának és tartásának ügye. Ott a községi vagy felekezeti
faiskola vagy szőlő és gyümölcsfaiskola kérdése. És száz meg száz
másféle kérdés. A cselédügy. A honosság és hovatartozás kérdése. A
községi adósság. Az időnként változó folyó szükségletek ügye. Az
elemi csapások. <span class="pagenum"><a name="Page_47" id=
"Page_47">-47-</a></span> A járványok emberre és állatra nézve. A
pusztai birtokok. Az apró-cseprő biráskodás. A rendőrség erdőn,
mezőn s a faluban. Az éjjeli őrség. A tűz elleni óvakodás. Az
ünnepek, a vasárnapok, a nyilvántartások. Azután a politikai ügyek.
Az összeirások. A községi, a megyei és az országos választások. A
temetők és igy tovább.</p>
<p>A tudományos művek mind e dolgot külön tárgyalják, valamint a
törvények és rendeletek is. S mind ezt a dolgot kötetekben
tárgyalják. S a mi még sajátságosabb, gyakran bölcseleti általános
tételekben és meghatározásokban s mindig különös műszavakban
tárgyalják.</p>
<p>Holott pedig mind e dolog egyetlen községnek együtt levő s
egymással összekeveredett dolga. S voltaképen csak egy dolog, a mit
ugy nevezünk: község.</p>
<p>A tiszta elméjü falusi ember s a gondos községi jegyző, biró,
pénztáros, lelkész, tanitó tisztán és jól tudja ezt. Tud mindent,
ismer mindent, eligazodik mindenben s gyorsan és jól elvégez
mindent.</p>
<p>S miért?</p>
<p>Azért, mert mindezek gyakorlati szemléletében nőtt fel s mert
minden intézkedése helyességét vagy helytelenségét a minden nap
ismétlődő gyakorlat után már fiatal korában biztosan fölismerte. De
azért is, mert a tudományos műveket nem buvárolja s a bölcseleti
meghatározásokat nem ismeri s azokkal nem is törődik. Ha ismerné,
ha ezek megismerésében agyát elhagyná zsibbadni: akkor bizonyára
rosszabbul végezné, de jobban semmi esetre se végezhetné a község
kormányzását. <span class="pagenum"><a name="Page_48" id=
"Page_48">-48-</a></span></p>
<p>De már most mit csináljon olyan nagy elme, mint Szilágyi Dezső,
ha neki alkotmányjogi törvényeket kell alkotni a községről, a mikor
ő községet közelről sohase látott, felnőtt kora óta faluban sohase
lakott, a községek jegyzőinek, biráinak, közgyámjainak,
lelkészeinek teendőit sohase végezte, sőt ama teendők végzését
gonddal és figyelemmel soha nem is szemlélhette?</p>
<p>A kis elme könnyen határoz. A kis elme könnyelmüséggel van tele,
száz nehézség elsiklik szemei előtt, mig egyet meglát; – bölcseleti
meghatározásokkal ő se törődik, hanem azért vagy talán éppen
annálfogva nyakrafőre itél, intézkedik, kormányoz vakon s gyakran
bolondul.</p>
<p>De hát nem kell a tanulás? Nincs szükség az egyetemi tudásra s a
tudományos művekre?</p>
<p>Kell a tanulás. És szükségesek a tudományos művek. A nagy elmék
irodalmi alkotásai nagy gyönyört is okoznak, sok tanulságot is
nyujtanak.</p>
<p>De azt igen is állitom, hogy gyakorlati kiképzés nélkül, a
község és vármegye belső életének gyakorlati megismerése nélkül
senkit az ország kormányzó állásaiba alkalmazni nem volna
szabad.</p>
<p>Mi a hegedü?</p>
<p>A hegedüt mindenki ismeri. Nem kell magyaráznom, könnyedén meg
se tudnám magyarázni, mi a hegedü. De minek is magyaráznám, a mikor
a nélkül is mindenki jól ismeri.</p>
<p>Szedjétek össze párisi vagy berlini kongresszusra a világ
legragyogóbb lángelméit, legmélyebb bölcselőit s <span class=
"pagenum"><a name="Page_49" id="Page_49">-49-</a></span> legnagyobb
tudósait, hogy ezek készitsenek tökéletes meghatározást a
hegedüről. Oly tökéleteset, a melyben Arisztótelesz, Hegel és Mill
Stuart is tökéletesen megnyugodnék. A melyben még Szilágyi Dezső és
Pulszky Ágoston is megnyugodnék. S a logika szabályainak megfelelő
bölcseleti meghatározás mellé készitsenek még tökéletes leirást
is.</p>
<p>Legyen ez a tudományos mű nagy mű. Legyen két vagy három
kötetes. Legyen fejezetekre osztva s szakaszokkal és
tartalommutatóval is ellátva.</p>
<p>Irják le ebben a különböző anyagokat, a melyekből a hegedü
készül. A bükkfát, a jávorfát, az ébenfát, a fenyőfát, a húrt, a
birkabelet, a föstéket, az enyvet, a csontot, a lószőrt, a gyantát,
az aczélsodronyt s minden egyéb szert, a mely a hegedühöz és
vonóhoz szükséges. Hol teremnek ezek a szerek? Mekkora ama fák
földrajzi elterjedése? Milyen koru és szövetü legyen a hegedü fája?
Meddig s miként kell száritani? Melyik fajta juhnak a bele a
legalkalmasabb? Hogy’ kell a nyers belet húrrá késziteni? Hát a
lószőr honnan származik? A lónak hajából, sörényéből, farkából
kell-e azt a szőrt kiszedegetni? Hányféle iparos kell egy
hegedühöz, mig az összes kellékek elkészülnek? Mely országban s
minő arányban dolgoznak ezek az iparosok? Mi a nevük, mi a
mellékfoglalkozásuk, mióta áll fenn ez az ipar? És igy tovább.</p>
<p>Ez legyen az első kötet.</p>
<p>A második kötet foglalja magába az egész hegedünek s egyes
részeinek méreteit a pikkolótól kezdve a nagybőgőig, <span class=
"pagenum"><a name="Page_50" id="Page_50">-50-</a></span> a két
húrostól kezdve a négy húrosig. Legyen ebben leirva a húrok
felakasztásának s kifeszitésének elmélete teljesen. A hangsor
terjedelme. A hangok szine. A húroknak egymáshoz való viszonya. A
hangok előállitásának és módosulatainak természettani törvényei. A
különböző fajtáju és nagyságu e nembeli hangszereknek, a hegedünek,
a gordonkának s a bőgőnek, valamint a különböző húroknak
összhangzattani és hangszereléstani jelentősége. S mindaz, a mi
ezek körébe vág.</p>
<p>A harmadik kötetnek tartalmaznia kell a hegedü történetét szent
Dávidtól és a zsidók babilóniai fogságától kezdve Banda Marcziig. A
hegedü a zsidóknál. A hegedü a helleneknél. A hegedü a középkorban.
A hegedü a mithológiában. A renesszánszkori hegedü, az ujkori
hegedü. A hegedülés remeklői. A hegedü szerepe a zenekarokban. A
hegedü elterjedése. A hegedüsök betegségei. A hegedüsök lélektana.
Statisztikai közlemények. Effélék lennének a harmadik kötet
fejezetei.</p>
<p>A nagy mű természetesen a tudomány szinvonalán állana s a
legujabb hangtani vivmányokat is tartalmazná. A forrásmunkák és
segédmunkák a jegyzetekben gondosan idézve lennének, mint
Bluntschli, Gneist és Kautz műveiben, melyeket ők az államjogról,
az alkotmányjogról és az országlásról irtak.</p>
<p>Az igy elkészült nagy mű vitathatlan tekintélylyel birna.
Leforditanák minden mivelt nyelvre s tanszéket állitanának neki a
világ tudományos egyetemein. Sőt a <span class="pagenum"><a name=
"Page_51" id="Page_51">-51-</a></span> tárgy fontosságánál fogva a
három kötetre három éves tanfolyamot rendelnének a közoktatási
miniszterek.</p>
<p>Mondjuk: ez bolondság!</p>
<p>Az bizony. Igen nagy bolondság. Épen ugy tudom és vallom, mint
bárki más, hogy igen nagy bolondság. De épen azért hozom itt
fel.</p>
<p>Mert ha ilyen tökéletes és nagy munkából a világ
legegészségesebb eszü ifjai az egyetemeken három egész éven át
tanulnák is azt, hogy mi az a hegedü, de hegedüt sohase látnának s
kezükbe sohase foghatnának: egyáltalán nem lenne tiszta fogalmuk a
hegedüről. Beszélhetne ő nekik a világ minden szónoka és jeles
tanára éveken át, de ha a hegedüt valósággal meg nem mutatná nekik:
sohase tudnák biztosan, vajjon az a hegedü nem óriási tücsök-e, nem
valami különös ékszer-e s nem szobadisz-e, mely ott lóg a
falon?</p>
<p>Hegedülni pedig épen meg nem tanulnának soha.</p>
<p>A szemléleti és gyakorlati oktatás az, a mit én az államtudósok
és országkormányzók számára is megkövetelek ép ugy, mint a hogy meg
van már az orvosok számára.</p>
<p>Ostoba a világ sok dologban.</p>
<p>Községi jegyző nem lehet, a kinek jegyzői gyakorlata nincs s a
ki gondos elméleti és gyakorlati vizsgát nem állott. Ilyen emberre
községek vezetését bizni nem lehet. Helyes!</p>
<p>Hanem miniszteri fogalmazóvá, titkárrá, osztálytanácsossá meg
miniszteri tanácsossá meg lehet tenni azokat <span class=
"pagenum"><a name="Page_52" id="Page_52">-52-</a></span> az
embereket, az ország kormányzását rá lehet bizni azokra az
emberekre, a kik községet közvetlenül sohase láttak, sohase
igazgattak s a kiknek a valóságos, a gyakorlati, az okos
közigazgatásról fogalmuk sincs s tiszta fogalmuk ott a központon
nem is képződhetik soha.</p>
<p>Ismerje a hegedüt az, a ki valóságos hegedüt sohase látott.</p>
<p>Azért szerettem én Szilágyi Dezsőt, azért bámultam őt s azért
tartottam fenségesnek határt nem ismerő kétségeskedéseiben is az ő
szellemét, mert az a szellem az önérzet és a hiuság minden tulzása
mellett is tele volt a nagy emberek felelősségének legszentebb
érzetével.</p>
<p>Ismerte nagy tudását, ismerte saját itéletének csodálatos
élességét, de érezte azt is, hogy ő az intézményeknek csak
tudományos művekből meritett ismeretével bir, de magukat az
intézményeket ugy, a mint azok az életben születnek, nőnek,
tagosodnak, hatnak és működnek, nem ismeri. S nem ismeri se
közvetlen szemléletből, se abból, hogy cselekvékenyen közreműködött
azok gyakorlati életében.</p>
<p>Hányszor megfigyeltem én az ő ragyogó elméjének tépelődését!</p>
<p>Ha fölmerült valamely kérdés, mely megoldásra várt: egymásután
születtek meg vitáink folyamán az ő agyában a megoldás tervei. De
minden tervnél nyomban eszébe ötlött, hogy az intézmény élő
szervezet; valamelyik szervnek módositása a többire is kihat, ő
pedig a gyakorlati életből azt a szervezetet nem ismeri:
<span class="pagenum"><a name="Page_53" id=
"Page_53">-53-</a></span> – vajjon az ő terve egészséges hatásu
lesz-e s nem rontja-e meg az egész szervezetet?</p>
<p>Ezért vonakodott attól, hogy ő készitsen javaslatot.</p>
<p>Ezért volt meddő az alkotásban az ő szelleme.</p>
<p>Ezért nem tudott lenni iróvá se, noha nagy elme, irodalmi
nyelvnek tisztasága és könnyüsége s gondolatok hatalmas bősége volt
birtokában.</p>
<hr class="chap" />
<div class="chapter"></div>
<p><span class="pagenum"><a name="Page_54" id=
"Page_54">-54-</a></span></p>
<h2>V.</h2>
<p class="summary">(Jó ember volt-e Szilágyi? – Becsületessége
érinthetetlen. – A bajvivás. – A rágalom. – Szilágyit elkerülte a
rágalom. – A „gazember“. – Nemes nagyravágyása. – Nem lehetett
államtitkár. – Egyszer kitör Deák Ferencz ellen. – Megbánja.)</p>
<p>Népünk közembernek nevezi azt, a ki a közönség dolgát végzi, a
ki minden ember számára dolgozik s a kit valamely társadalmi
működés terén minden ember önmagáénak tart. Az államférfi, a
tudományok buvára, a művészetek hőse, az itéletmondásnak és
közigazgatásnak vezetői, a fegyverviselők, az emberi jóllét
gyakorlati előmozditói: mind, mind közemberek.</p>
<p>Minden közembernél gondosan kikémlelik; mekkora az esze, mennyi
a tudása? Hogy Szilágyinál ész és tudás s általában értelmi
tehetség mekkora volt: erről megmondtam véleményemet. Talán
életéből s működéséből hozok még elő egyes eseteket, melyek
véleményemet még jobban megvilágitják, részletekben is
igazolják.</p>
<p>De a közembernél gondosan kikémleli a közönség azt is: vajjon jó
ember-e, rossz ember-e? Van-e szive, van-e lelke, becsületes
ember-e? <span class="pagenum"><a name="Page_55" id=
"Page_55">-55-</a></span></p>
<p>Szilágyinál különösen hánytorgatták életében is, halálában is:
jó ember volt-e?</p>
<p>A felelet nem olyan könnyü, mint a mily könnyedén a közönség el
szokta dönteni a kérdéseket. Mert azzal: vajjon jó ember-e valaki,
csaknem válhatlanul összefügg az a másik kérdés: vajjon boldog
ember-e?</p>
<p>Szilágyi Dezső becsületes ember volt. Mint magánember is, mint
államférfi is becsületes volt. Olyan cselekvéséről vagy
mulasztásáról, melylyel törvényszegőn vagy illetlenül, vagy
könnyelmüen másnak kárt vagy fájdalmat okozott volna: a világ
semmit se tud. Én se tudok. Ha valaki ellenkezőt állitana: nem
hinném el állitását. Olyan büszke lélek, mint Szilágyi, sohase
követhet el semmit, mely a becsület szempontjából vitatható
lenne.</p>
<p>Sőt még arra is különös gondja volt, hogy a kiváltságos
becsületről való felfogás se érinthesse őt.</p>
<p>A kaszinó urai, a hadsereg tisztjei, a lovagias ügyek gondozói
kiváltságos becsületet is ismernek, erről is állitanak fel
szabályokat s e szabályok megtartása fölött is mind önmaguknál,
mind másoknál gondosan őrködnek. E szabályok szerint az egyéni
összeütközés végső és biztos kiegyenlitője a vérontás és a halál. E
felfogás előtt néhány nemzet politikai férfiai is általában
meghódolnak. E nemzetek közé tartozik a magyar is.</p>
<p>Hogy olyan nagy elme s a tünetek birálatában olyan erős elme,
mint Szilágyié, a bajvivást oktalan, sőt ostoba előitéletnek
tartotta: ezt természetesnek kell találnunk. Hiszen észre, jellemre
s gyakorlati siker biztositására <span class="pagenum"><a name=
"Page_56" id="Page_56">-56-</a></span> nézve ő az angol és német
törvényhozás férfiait becsülte legjobban, ezek pedig már rég
kiküszöbölték a mivelt társaságból a bajvivást.</p>
<p>De azért a bajviváshoz szükséges minden ügyesség megszerzését s
folytonos gyakorlatát el nem hanyagolta. Az utolsó évtized folyamán
ugyan csak szokásból vagy egészségtani testedzés végett üzte a
vivási gyakorlatokat, de fiatalabb korában bizony azzal a
szándékossággal, hogy ha a szükség ugy parancsolja, a kiváltságos
becsület szabályainak is diadallal tehessen eleget.</p>
<p>A nemesebb és magasabb jellem minálunk is óvakodik attól, hogy
afféle sértést kövessen el, a melyre bajvivás az orvosság. Sőt nem
is kell óvakodnia. Hiszen a nemesebb és magasabb jellem már a maga
benső természeténél fogva se sért s ha pillanat hevében,
szándéktalanul tenne vagy mondana is sértőt: a legnagyobb
készséggel nyomban sietne azt jóvátenni s a bocsánatot azért
megnyerni. Nem másnak, hanem önmagának tartozik ezzel a magasabb
jellemü férfiu.</p>
<p>Deák és Kossuth szándékosan sohase sértett és sohase keveredett
bajvivásba. De Szilágyi se. Az én tudtommal legalább 1871 óta, a
mióta a parlamentben helyet foglalt, komoly bajt nem vivott. Pedig
az edzett, gyakorlott, erős vivók közé tartozott. Hanem mások
bajvivását gyakran intézte el s rendesen akként, hogy a véres és
erőszakos megoldásnak elejét vette.</p>
<p>Szinte durvaságnak, sőt ledérségnek látszik országos férfiuról
azt kérdezni s azt vitatni: becsületes ember-e? <span class=
"pagenum"><a name="Page_57" id="Page_57">-57-</a></span></p>
<p>Hát lehet az ország élén, lehet a törvényhozásban oly férfiu, a
ki nem becsületes ember?</p>
<p>Lehet.</p>
<p>Volt már elég, tehát lehet most is, lehet ezentul is. Közönséges
csaló, sikkasztó, hamisitó nálunk is emelkedett már a törvényhozás
terén tiszteletre méltó magas állásra. Minden pártnak megvan erre
nézve a maga fájdalmas visszaemlékezése. A választási törvény is
korlátokat állit föl, hogy bizonyos vádlottakat és elitélteket
képviselővé választani ne lehessen. Miniszterelnök korában Wekerle
eltalálta az igazságot, mikor azt mondta, hogy politikában gyakran
kénytelen az ember érintkezni oly egyénekkel, kikkel a magánéletben
nem fog kezet.</p>
<p>Mindez azonban elvégre nem nagy dolog. A becsületevesztett ember
mégis kevés.</p>
<p>A világ nem azért kérdi a közembernél, hogy becsületes ember-e,
mert talán egyszer-másszor nem becsületes ember is akad a közélet
országos férfiai közt. Hanem azért kérdi, mert a mi politikai
közéletünkben a rágalmazás iszonyuan el van terjedve, a közönség
nagyobb része pedig mindig hisz valamit a rágalomból.</p>
<p>Nálunk a rágalom politikai tényező. Felhat a koronáig s lehat a
legalsó néprétegig. A törvényhozók közt csak ugy dúl, mint a
munkás-szövetségek tagjai közt. Talán közerkölcseink nyomorultak,
talán miveltségünk silány, talán más nemzeteknél is igy van. Talán
az eleven alkotmányos élettel együtt jár. Nem tudom eldönteni.
<span class="pagenum"><a name="Page_58" id=
"Page_58">-58-</a></span></p>
<p>Azt se tudom, mikor kezdett nálunk elhatalmasodni. Mikor a
törvényhozásba léptem, már virágjában találtam. Alig van nálunk
gonosztevő, a ki különös szerencsével meg ne menekülhetne a törvény
sulyától, de én nem ismertem egyetlen kiváló jeles embert se, a ki
meg tudott volna menekülni a rágalomtól.</p>
<p>A rágalom csak kiváló embert üldöz. S különösen olyan embert, a
ki vagyonát munkával szerezte s nem ugy örökölte. Az öröklött nagy
vagyon meglehetős mentesség a rágalom ellen, sőt bizonyos mértékig
feljogosit a sikamlós üzletekre, a valóban gyanus élelmességre
is.</p>
<p>A rágalom elhatalmasodásának egyik oka bizonyára az, hogy még az
igaz emberek tulnyomó nagy része is fél tőle s a rágalmazót
megvetni s a közéletből kiszoritani nem elég elszánt. A
parlamentben a rágalmazó mindig szert tud tenni bizonyos
befolyásra. Annyit mulhatlanul kiviv magának, hogy meghallgatják s
érdeme szerint soha meg nem torolják.</p>
<p>Szilágyi Dezsőt elkerülte a rágalom.</p>
<p>Pedig öröklött vagyona nem volt s egész életén át munkával
kereste mindennapi kenyerét. Volt idő, a hetvenes évek második
felében, a mikor kissé el is volt adósodva. Adósságaitól nagyon
szerény életmód mellett utóbb megszabadult, de vagyont gyüjteni
soha nem tudott. Nem is törekedett rá. Sőt természete sem engedte.
Nagy befolyása volt, nagy állásokat töltött be, de se ő, se más
soha nem is gondolt arra, hogy befolyása czimén rá bármi vagyoni
előny hárulhasson. Még valamire <span class="pagenum"><a name=
"Page_59" id="Page_59">-59-</a></span> való ajándékot se fogadott
el senkitől, de effélét fel se mert neki ajánlani senki. A
becsületes vagyonszerzés vágya természetes és jogos ösztön, sőt
rendszerint nemes kötelesség is. A nemes férfi a nőt és a növendék
gyereket bizonytalan jövőnek nem engedheti át. S aztán minden
vagyonnak, minden gyarapodásnak e földön magyar emberre s nem
idegenre kellene esni.</p>
<p>Szilágyi nem nősült meg, nem volt családja. Vagyonszerző ösztön
se támadott benne. Élete utolsó tizenkét évében, mióta miniszterré
s később a képviselőház elnökévé lett, mindig több jövedelme volt,
mint a mennyit élvezni és fölélni tudott, de fölös pénzét könyvek,
képek és szőnyegek vásárlására s nyári fürdői szórakozásra
forditotta. Hogy számba vehető egyéb tőkét gyüjtött volna: nem
hiszem.</p>
<p>Az sem igaz, hogy ételben-italban dobzódó lett volna. Alacsony,
zömök termet hatalmas izmokkal megkivánja a maga megfelelő
táplálékát. Sokat vivott, sétált és gondolkozott. Élczlapjaink
torzképei gyakran ugy ábrázolták őt, a mint széles teritett asztal
mellett egész sonkákat nyel s pezsgőboros üvegek egész csoportját
üritgeti. E torzképek helytelen, sőt teljesen alaptalan felfogást
terjesztettek róla. Mértékletes volt ő ételben, italban.</p>
<p>De az emberek megitélésében szigoru, sőt tulzó volt. Bizalmas
körben s kivált ha valamiért neheztelt, ha indulatba jött, a
legélesebb szavak ömlöttek ajkairól. Indulatba pedig könnyen jött,
mert hiusága tetemes méretü volt s önérzetét csaknem beteges
féltékenységgel <span class="pagenum"><a name="Page_60" id=
"Page_60">-60-</a></span> őrizte. Alig jutott valaha valakinek
eszébe, hogy a kellő figyelmet és előzékenységet iránta elmulassza
s ő mégis gyakran ugy érezte, hogy történt efféle mulasztás.
Ilyenkor kitört haragja.</p>
<p>Van politikai közéletünknek a rágalmon kivül is egy szomoru
sajátsága. Az a mód, az a hang ez, a melyen a távollevőkről
beszélni szoktunk.</p>
<p>Erdélyi ember, ha valakire megneheztel, nyomban »tolvaj«-nak
nevezi, a kire megneheztelt. Hogy neki van-e igaza, amannak van-e
igaza: nem keresi. A kire haragszik, az »tolvaj«. A ki pörét
megnyerte ő ellene, az »tolvaj«. A ki a követválasztásnál
megbuktatta, az már ennélfogva »tolvaj«. A ki szemlátomást
gyarapodik s őt vagyonban, befolyásban elkerüli: az is »tolvaj«. Az
oláh és szász minden esetre »tolvaj«. Az ellenkező nézetü párt
embere nem is lehet más, mint »tolvaj«.</p>
<p>Rossz szokás és csunya szokás s régi könyvekből és irásokból
látom, hogy régi szokás.</p>
<p>Nos hát a mi szó Erdélyben a »tolvaj«: ugyanaz a szó minálunk a
»gazember«.</p>
<p>Művelt emberek, magas állásu államférfiak, közönséges közlegény
politikusok egyaránt használják egymás ellen ezt a szót:
»gazember«. Természetesen nem szemközt, hanem hát mögött. Irtóztató
sértés van e szóban. Szembe mondva csak vérrel vagy dulakodással
vagy igen sulyos birói itélettel lehetne e sértést kiegyenliteni.
De használatának mindennapisága miatt ugyszólván sértő természetét
is elvesztette már.</p>
<p>Ha a miniszter megtagad valami kérést: »gazember«. <span class=
"pagenum"><a name="Page_61" id="Page_61">-61-</a></span> Ha az
ellenpárt szónoka kemény és személyes érvet használt beszédében:
»gazember«. Ha az ellenzék idején meghiusit valami kormánytervet
vagy a kormány valami ellenzéki tervet: ez már »gazság«. A
diadalmaskodó ellenfél mindig »gazember«. A ki értékes és sikeres
üzlethez, előkelő igazgatótanácsossághoz, jövedelmező álláshoz jut,
az egy csomó ember szemében és szájában minden esetre »gazember«. A
ki cselszövényt támaszt ellenünk, nem is lehet más, mint
»gazember«.</p>
<p>Talán az egyetlen Deák Ferencz s talán még Irányi Dániel volt a
legnagyobbak közt, a kitől e szót nem hallottam. Ghyczy, Tisza és
Kerkapoly is óvatosabban éltek e szóval. De különben használta és
használja mindenki.</p>
<p>A csöndes természetü vagyonos jó falusi magyar gazda ezerszerte
kevésbbé használja e szót, mint a hogy’ a képviselőházban szokás. A
kire a vidéki magyar ember azt mondja: gazember – azzal azután nem
könnyen és nem hamar áll szóba. A képviselő azonban
magántársaságban igy beszél valakiről s ha aztán nyomban találkozik
vele az utczán vagy a képviselőház folyosóján, gyakran mosolyogva
üdvözli, kezet szorit vele s szivesen megkérdi: »Hova megyünk
vacsorára pajtás?«</p>
<p>Gyakori tünet ez, de gyakorisága daczára is undoritó rossz
szokás.</p>
<p>Politikai irodalmunk hangja gyakran szilaj és elvadult. Mikor a
pártharczok vagy egyéni összeütközések hevesek, szenvedélyesek: a
harczoló felek hirlapirói bizony nem kimélik egymást. De a
hirlapiróknak nagy <span class="pagenum"><a name="Page_62" id=
"Page_62">-62-</a></span> a mentségük. Nem ők kezdték ezt a hangot.
Nem ők tanitották erre a képviselőket és a közönséget. Ők maguk is
a képviselőktől, a törvényhozóktól, a kormány férfiaitól tanulták
el ezt a hangot, ezt a modort, ezt a csufságot.</p>
<p>Nem volt e szokástól mentes Szilágyi Dezső se.</p>
<p>A mily gondosan óvakodott minden sértő, sőt minden félreérthető
szótól is nyilvános beszédeiben: oly féktelenül használta ő is ezt
a csuf szavat bizalmas körben komolyan is, dévajul is.</p>
<p>De nem ártó szándékkal, s nem korlátozhatlan irigység
ösztönéből. Hanem csupán rossz szokásból, melyet általánossá tett a
parlament légköre.</p>
<p>A becsületes ember is más, a jó ember is más. Nagy különbség van
a kettő között, noha a legtöbb esetben a becsületes jellem egyuttal
jó lélek is.</p>
<p>Szilágyi Dezső folt nélkül való becsületessége fölött nem volt
eltérés a véleményekben. De a mig élt, sokan mondták és hitték,
hogy nem jó ember, nincs szive, nincs érzése, nem sir a sirókkal,
nem nevet a nevetőkkel, ridegség veszi körül egész lelkét.</p>
<p>Sajátságos, hogy Kerkapolyról is, Kovács Józsefről is ez a
vélemény általánosan el volt terjedve. Igaz, hogy hideg-rideg
embernek látszott mind a kettő.</p>
<p>Szilágyi lelkülete minden esetre különös volt. Tudott ő szeretni
is, tudott ő lelkesülni is, tudott ő nagy eszmékért hevülni is, de
lelkét az érzelmességnek sohase engedte át vagy csak pillanatokig.
Esze kegyetlen őr gyanánt állott ébren s állott résen minden
pillanatban <span class="pagenum"><a name="Page_63" id=
"Page_63">-63-</a></span> s a duzzadni, erősödni, elhatalmasodni
törekvő érzést elnyomta hamarosan.</p>
<p>Gyülölete sokkal erősebb volt, mint szeretete és hevülékenysége,
de esze, gondolkozása és akarata előtt ez is meghunyászkodott
mindenkor. A gyülölet se tudott erőt venni ő rajta.</p>
<p>Életének több korszaka van s minden korszak mindenben nem
hasonlit egymáshoz.</p>
<p>Az első korszak a lázas törekvés korszaka. A parlamentbe
lépésekor ugy érezte, hogy ő már vezéralaknak is egészen kész
államférfi. Ugy érezte, hogy értelmi ereje s tudásának tömege neki
jogot ád arra, hogy fölvegyék őt a vezérek táborkarába. Különösen
érezte, hogy vitázó szónoklatban senki se mulja őt fölül s
versenyre is kevesen szállhatnak vele. Érezte, hogy ő minden erő s
minden fegyver fölött rendelkezik arra, hogy a porond
lovagharczaiban a babér az övé legyen.</p>
<p>De azt is érezte, hogy a tekintély még hiányzik.</p>
<p>Hiszen őt se mult, se öröklött nagy név, se nagy családi
érdeklődés, se eddig bevégzett nagy munka dicsősége nem segiti. Ő
csak fiatal ember és uj ember, ő csak miniszteri titkár s ujdonsült
osztálytanácsos. Micsoda őrültségnek tartaná azt a világ, ha ő Deák
Ferencz mellé törekednék kezdő létére furakodni? Hiszen minő kisded
alak ő még Kerkapoly és Csengery mellett is! Minő messze áll ő még
a nagy táblabiráktól is: Somssichtól, Bittótól, Szlávytól,
Paczolaytól s a többitől!</p>
<p>De az elszánt akaratu ifjunak szereplő ösztöne, jogos önérzete,
nagy erejének nagy tudata s nemes nagyravágyása <span class=
"pagenum"><a name="Page_64" id="Page_64">-64-</a></span> se
lemondani, se alkudozni, se határozatlan időkig várakozni nem
képes. Nem is volna igazi, ha erre képes lenne. Sőt inkább
türelmetlenkedik, támad, élesen birál, lázong és követel. Követeli,
hogy hivatásának mezejére juthasson s lóduljanak onnan, a kik
előtte vannak, utjában állanak, akadályul szolgálnak.</p>
<p>Sohase volt kapaszkodó természet Szilágyi Dezső. Csak gyorsan át
akarta venni azt az örökséget, melyet nemzetünk történetében a
gondviselés neki szánt s melyhez neki joga van. A hogy’ ő hitte s a
hogy’ mi is szentül hittük.</p>
<p>De nem ment gyorsan a dolog. Mások is éltek s akartak élni.
Mások is érezték önbecsüket s mások is tele voltak nagyratörő jogos
vágygyal.</p>
<p>A mint Szilágyi ezt észrevette: szilaj természete érdessé,
türelmetlenné, lázongóvá vált. Ekkor terjedt el róla az a felfogás,
hogy ő összeférhetlen egyéniség.</p>
<p>E felfogásban volt is akkor némi igazság.</p>
<p>Bittó István, mikor igazságügyminiszterré lett, államtitkárt
keresett. Ő rendezte a közigazgatástól elválasztott
igazságszolgáltatás czéljaira az állami biróságokat. Százféle
javitásra, sőt uj alkotásra volt szükség az igazságügyben.
Tehetséges és munkás államtitkárra volt szüksége.</p>
<p>Bittó jó barátságban volt Kozma Sándorral, a későbbi
főügyészszel, együtt szolgálták egykor Somogy vármegyét, együtt
képviselősködtek s e miatt is bizalma volt hozzá. Megkérdezte
Kozmát, kit ajánlana államtitkárnak? <span class="pagenum"><a name=
"Page_65" id="Page_65">-65-</a></span></p>
<p>– Csak két ember közt választhatsz, Csemeghy és Szilágyi közt.
Egyenlő képzettségü s egyenlő nagytehetségü mind a kettő. Szilágyi
még nagyobb tehetség. De ha olyan államtitkárt akarsz, a ki
dolgozik, válaszd Csemeghyt.</p>
<p>Bittó Csemeghyt választotta.</p>
<p>Ettől kezdve Szilágyi engesztelhetlen lett Kozma iránt is,
Csemeghy iránt is. Mindenki tudott erről abban az időben. Csak a
mikor tizennyolcz év mulva miniszterré lett, akkor engesztelődött
ki irántuk, akkor se szive szerint, hanem nagy elméje s
államférfiui okossága szerint.</p>
<p>Pedig Bittó jól választott. Szilágyit sokkal kevésbbé tudták
harmincz év előtt a miniszteriumban használni, mint Csemeghyt.
Szilágyi nem tudott volna lenni hivatalnok s alárendelt
tisztviselő. Az ő hivatása volt: államférfivá s vezéralakká
lenni.</p>
<p>Ezért is küldték ki az angol viszonyokat tanulmányozni. S ezért
is helyezték át a kodifikáló bizottságba.</p>
<p>E bizottság a miniszterelnök tárczájához tartozott s neki, mint
bizottsági tagnak, a miniszterelnök volt közvetlen
följebbvalója.</p>
<p>Mikor az 1872-ik év végén Szlávy József lett miniszterelnök: őt
és kabinetét nagyban birálgattuk a Deák-párt körhelyiségében. Volt
rá ok. Szlávy nem szivesen vezette a kabinetet. A harczot utálta,
kibékülést keresett mindenfelé s e miatt mulasztásokat is követett
el. Deák maga igen ridegen bánt vele egyszer még a képviselőházban
is. Szlávy mindenképen menekülni akart a miniszterelnökségtől.
<span class="pagenum"><a name="Page_66" id=
"Page_66">-66-</a></span></p>
<p>Szilágyi elnevezte a Szlávy-kabinetet »Dobzse
László-kabinet«-nek.</p>
<p>Kecskeméthy Aurél kiirta s utána a többi hirlap. Országos
kaczagás lett a következése a pártban is, az ellenzéken is, az
országban is. De Szlávy se vette tréfára a dolgot. Szilágyit
magához hivatta s ámbár nagyon szerette és nagyon becsülte őt,
mégis fegyelmi eljárással s elmozditással fenyegette, ha mint a
kormány közege s a párt tagja ezentul is üldözi, gunyolja,
ócsárolja saját kormányát s tiszti följebbvalóját.</p>
<p>Pedig Szilágyinál nem volt ez számitás, csak a nagy elmének s az
erős önérzetnek kivillanása. A fiatal ember lelkének játszi
lázongása.</p>
<p>Megnyilatkozott ez benne még Deák Ferencz ellen is.</p>
<p>Deák 1873. évi junius 28-án tartotta utolsó nagy beszédét. Az
egyházpolitikai reformokról szólt e beszéd.</p>
<p>A beszéd bejárta a mivelt nemzetek sajtóját s Szilágyi az angol
és német lapoknak e beszédre vonatkozó összes czikkeit gondosan
elolvasta.</p>
<p>Németországban Bismarck épen akkor dolgozott a római egyház
lenyügözésén s ő Deák beszédét kissé lanyhának, az egyházzal
szemben nem eléggé harcziasnak találta. Lapjai csaknem kicsinylőleg
nyilatkoztak a beszédről s Deákot az ó-liberális felfogás hivének
jelentették ki.</p>
<p>Szilágyi előtt Bismarck herczeg s a német publiczisztika mindig
nagy tekintély volt, ő maga is az uj-liberalizmus hive volt, mohón
szivta magába a német felfogást. <span class="pagenum"><a name=
"Page_67" id="Page_67">-67-</a></span></p>
<p>Ott ülünk julius közepe táján egy este a körben szokott
sarokpamlagunkon s beszélgetünk Deákról. Szilágyi egyszerre csak
kitör:</p>
<p>– Nem is látom én be, miért legyen a párt vezére most is még
Deák. Öreg is, beteges is, nem is ennek a kornak az embere s mégis
agyon nyom nálunk minden nézetet, minden önálló gondolkozást.</p>
<p>Nevetésre fakadtunk.</p>
<p>Hogy a bankok, az akkori bankok és üzletek emberei korholják
Deákot s hogy a papok egy része még ócsárolja is: ez még
lehetséges. De hogy a Deákpárt kebelén belül oly nagy elme és
önérdek nélküli gondolkozás, mint Szilágyié, lázadjon föl Deák
ellen: ezt vigjátékizü dolognak tartottuk.</p>
<p>Az öreg Paczolay mindig konzervativ volt s Deákkal sok dologban
sohase értett egyet. De a mint Szilágyi e szavait meghallotta:
hátradőlt a pamlagon s félig nyitott szemmel sandán nézett le
Szilágyira.</p>
<p>– Igazad van, Dezső! Minek is ilyen ember az országban, mint
Deák Ferencz? Hiszen Hunyadi Jánosig kell fölmennünk, mig hozzá
hasonlót találunk. Ha ötszáz évig meg tudtunk lenni nála nélkül,
mit vesződjünk vele most? Lökjük ki!</p>
<p>Szilágyi elhallgatott a vén táblabiró gunyos szavaira. Rögtön
megérezte, hogy az ő megjegyzése illetlen volt.</p>
<p>De nem is az ő lelke mélyéből jött az. Csak a csapongó elme
röpködése volt. A mi kitünt csakhamar.</p>
<p>E hó 26-án Budapestet megnézni eljöttek a bécsi világkiállitás
jury-tagjai asszonyaikkal s barátaikkal <span class=
"pagenum"><a name="Page_68" id="Page_68">-68-</a></span> vagy
négy-ötszázan. A világ minden nagy nemzetének jeles férfiai,
tudósai, művészei, kormányzói voltak itt.</p>
<p>Másnap tiszteletükre Szlávy estélyt rendezett a miniszterelnöki
palotában s oda meghivta természetesen a magyar közélet
notabilitásait is.</p>
<p>Berlinből is volt itt néhány jeles, sőt nagyhirü férfiu,
Bismarck herczegnek is egyik bizalmas tanácsosa, a ki azóta már
hires német miniszterré is lett. Szlávy fontosnak tartotta, hogy
ezek a hires németek ismerjék meg a magyar elmét s a magyar
tudományos és politikai miveltséget is s ne tartsanak minket
Parlagi Jancsi-féle embereknek. Vigyenek rólunk jó hirt
Bismarcknak. Különösen megkérte hát Szilágyi Dezsőt, hogy elmenjen
az estélyre s állandóan Bismarck tanácsosával s bizonyos doktor
Hammerrel társalogjon.</p>
<p>Ki volt ez a dr. Hammer, én bizony most már nem tudom. Hanem ez
is, a tanácsos is nem győzött eleget áradozni Szilágyi és Szlávy
előtt, hogy ők mily magas miveltséget találtak itt Ázsiában.
Szilágyi természetesen kivivta a magyar becsületet. Többet tudott a
német állami dolgokról, mint maguk a németek. Ha pedig kedves akart
lenni a társalgásban: elragadó volt kedvessége.</p>
<p>A következő nap estéjén ujra együtt ültünk a keresztpamlagon.
Szilágyi egész meghatottsággal beszélt.</p>
<p>– Barátaim, mégis nagy ember ez a mi Deák Ferenczünk. Bismarck
legbizalmasabb tanácsosa mondta nekem az este szórul-szóra: Én,
uram, a legnagyobb s a legdicsőbb németnek s Európa legnagyobb
államférfiának <span class="pagenum"><a name="Page_69" id=
"Page_69">-69-</a></span> Bismarck herczeget tartom, de én őszintén
nyiltan kijelentem ön előtt, hogy én Deák Ferencz urat mégis többre
becsülöm.</p>
<p>Minket is meghatott Szilágyi komolysága. A hires berlini német
megtalálta benne a magyar szivet. Mi tudtuk azt, hogy ez a sziv
mindig megvolt.</p>
<hr class="chap" />
<div class="chapter"></div>
<p><span class="pagenum"><a name="Page_70" id=
"Page_70">-70-</a></span></p>
<h2>VI.</h2>
<p class="summary">(Vagyona nincs. – A miniszterek félnek tőle. –
Egyetemi tanár lesz. – Észbeli előkelősége. – Eszével gyakran
hatalmaskodik. – Rossz ember soha nem volt, de boldog ember se
tudott lenni. – Egyetemi tanársága.)</p>
<p>Feloszlott a kodifikáló bizottság. Gondoskodni kellett arról,
hogy Szilágyi melyik miniszteriumban foglaljon el állást és miféle
állást?</p>
<p>Holmi osztálytanácsos ő már nem lehetett. Hiszen a pártban és a
képviselőházban már oly megalakult egyéniség volt ő s oly
sajátságos tekintély, hogy ő fiatal kora daczára se lehetett volna
már osztálytanácsos.</p>
<p>De még miniszteri tanácsos se. Akkor még összeférhetlenségi
törvény nem volt. Jeles miniszteri tanácsosok ültek a
képviselőházban. Molnár István, Horváth Döme, Neherebeczky Sándor s
mások. A közfelfogás szerint Szilágyi sokkal hatalmasabb alak volt
ezeknél. Szinte mosolygott vagy bámult volna a világ, ha Szilágyi
miniszteri tanácsos lett volna.</p>
<p>Pedig mégis csak azzá kellett lennie.</p>
<p>Mert hát mi legyen?</p>
<p>Sajátságos, de gyakori tünet, hogy jeles elmék, kiváló nagy
alakok gyámoltalanokká válnak, ha mindennapi <span class=
"pagenum"><a name="Page_71" id="Page_71">-71-</a></span> munkával
és mindennapi találékonysággal kell kenyerüket megkeresni. Nyáry
Pál önkényt vált meg életétől, mert azt hitte, anyagi nyomorba jut.
Holott volt még tisztes vagyona is, de ő nem tudott belőle
jövedelmet teremteni. Irányi Dániel tehetetlenül állt volna az
élettel szemközt kivált agguló korában, ha nincs szerény képviselői
dija. Szilágyi Dezsőről el se lehet képzelni, hogy ő mint iró vagy
ügyvéd vagy vállalkozó vagy magánintézeti hivatalnok meg tudott
volna élni. Ő képtelen volt még elgondolni is, hogy neki minden
hónap elején kezében ne legyen kisebb vagy nagyobb, de biztos
pénzösszeg, melylyel ő háztartását szerényen, de biztosan
fentartsa. Neki »állás« kellett, mely őt a mai és a holnapi kenyér
gondjától fölmentse. Ily gond őt elpusztitotta volna. Az ő daczos
és büszke lelke az ily gonddal vivott harczban rövid idő alatt
összetört volna.</p>
<p>Alig lehet elhinni azt az okot, a mely miatt neki meg kellett
válni az állami tisztviselői állástól.</p>
<p>Egyik miniszter se merte őt maga mellé venni. Összeférhetlen
természete, örökös birálgatása, nagy bátorsága, éles gunyja s lassu
munkálkodása oly balhirüvé vált már, hogy minden miniszter
tiltakozott az ellen, hogy ő mellé osszák be.</p>
<p>Még Kerkapoly is.</p>
<p>Pedig Kerkapoly nagyon szerette Szilágyi Dezsőt. Nem egyszer
mondta, hogy ha kiforr s dolgozó szenvedélye föltámad: nagy
szolgálatot fog tenni egykor a hazának s nevét följegyzik nemzetünk
történetében. Azonban szemtül szembe megmondta neki: <span class=
"pagenum"><a name="Page_72" id="Page_72">-72-</a></span></p>
<p>– De azért Dezső, én nem venném magát magam mellé. Az ördög
marakodjék magával örökké.</p>
<p>Kerkapoly és Szilágyi csak ugy »maga-maga« szóval szokták
egymást szólitani.</p>
<p>Szlávy, mig miniszterelnök volt, csak eltilódott valahogy
Szilágyival, de Bittó már éppen nem akart vele együtt lenni. Az
igaz, nem is adhatott neki megfelelő hatáskört a
miniszterelnökségben.</p>
<p>Tanakodtak: mit csináljanak Szilágyival. Engem is bevontak a
tanakodásba.</p>
<p>Kerkapoly és Tisza Lajos a Bittó-kabinetben nem fogadtak
tárczát. Kerkapoly az egyetemi tanszéket akarta elfoglalni, de
előbb utazni akart. Összebeszéltek Tisza Lajossal, hogy bejárják
Velenczét, Flórenczet, Nápolyt, Pompéjit, Rómát üdülés, feledés és
tanulás végett. Innen kerekedett az a gondolatom, hogy Szilágyit
meg kellene bizni az olasz viszonyok tanulmányozásával.</p>
<p>Az olasz büntető-jog ugy elméletben, mint gyakorlatban nagy
fejlettségü. Kitünő tudósok és tanárok mivelik s Olaszország nem
egy birósága az igazságszolgáltatásban kitünően alkalmazza. Mindig
rejtély volt előttem az a néplélektani tünet, a mely szerint épen
Olaszország a remek büntetőjog hazája. Miért? Hiszen az olaszok
egyéni s az olasz nemzet társadalmi életében a bűnről és
bűnösségről való gyakorlati felfogás még középkori. A párbaj és
vérboszu mindennapi. Rabló társaságokkal tele vannak a hegyek és
hegyi falvak. A nép rokonszenve a rablókat veszi körül, nem
üldözőiket. A titkos társaságok is elterjedvék s köztük
<span class="pagenum"><a name="Page_73" id=
"Page_73">-73-</a></span> sok a bűnös szövetkezet. Méregkeverés,
orgyilkosság napirenden. Középkori dolog mind. Honnan ered hát a
büntető jogtudomány mivelésére az a nagy és nemes faji
képesség?</p>
<p>Szerettem volna, ha Szilágyi e kérdést megvizsgálja s e czélból
esetleg egy évet is Olaszországban tölt. Hogy tanulmányait megirja:
erre nem számitottam. Hiszen angol tanulmányairól is csak gyönge és
rövid jelentést készitett. De legalább az egyik erős magyar elme
megtelik bölcs és gazdag észlelettel s onnan alkalmilag más is
merithet.</p>
<p>Nem akartam, hogy Szilágyi megtudja, hogy őt egyik miniszter se
fogadja el. Ily módon ez a kérdés is sima elintézést nyer.</p>
<p>Elmondtam ötletemet Bittónak. Tetszett neki, noha nem hitte,
hogy Szilágyi ezt elfogadja.</p>
<p>Arról is volt szó, hogy átmenne a felső birósághoz. De akkor a
politikai pályát ott kellene hagynia. Hogy közjegyző lehetne:
sohase hittem. Épen akkor alkottuk meg a közjegyzői törvényt.
Akárhány alkalom nyilt tisztes munkával nagy vagyonhoz jutni. De a
politikai pályától a közjegyzőnek is el kell zárkóznia. Szilágyi
azonban sohase vágyott vagyon után, az ő lelkén nagyobb és nemesebb
vágy lángolt: – a kormányzás és törvényhozás terén küzdeni az
elsőségért.</p>
<p>Mig mi töprengtünk: ő határozott.</p>
<p>Az anyagi megélhetés támasztékát mulhatlanul biztositani akarta
a maga számára s a politikai pályán minden áron meg akart maradni.
Ezért választotta az <span class="pagenum"><a name="Page_74" id=
"Page_74">-74-</a></span> egyetemi tanárságot. A kormány készséggel
adta meg ezt neki, sőt a miniszteri tanácsosi ranggal még
diszesebbé is tette azt.</p>
<p>Kissé eltértem legközelebbi czélomtól. Legközelebbi czélom az
volt: megvizsgálni azt a kérdést, vajjon jó ember volt-e
Szilágyi?</p>
<p>Hogy érdes modorunak, összeférhetlen természetünek tartották
általában: ezt akartam a felhozott esetekkel megvilágitani.
Érdessége, összeférhetlensége azonban még nem azt bizonyitja, hogy
rossz ember volt. Noha azt se, hogy jó ember volt. Az ő lelkét
tovább és mélyebben is át kell buvárolnunk.</p>
<p>A jó ember édes és derüs lélek, a rossz ember keserü és borus
lélek. A jó ember mást is tud szeretni, nemcsak önmagát; a rossz
ember senkit se tud igazán szeretni, néha még önmagát se. A jó
ember egészséges lélek, a rossz ember beteg lélek.</p>
<p>Szilágyi szelleme az indulatoknak, ösztönöknek, érző és
gondolkozó tehetségeknek nem volt szerencsés vegyülete.</p>
<p>Például, ha van észbeli előkelőség, hát ő az volt. Beszélünk
születési és pénzbeli előkelőségről. Mindegyik utálatos, ha
erőszakossá, követelővé, hatalmaskodóvá, hányivetivé válik. A
dölyfös milliomos még utálatosabb, mint a dölyfös gróf vagy
herczeg. Mivelt nemes társaság egyikkel sem fér össze.</p>
<p>De nehezen fér össze az észbeli előkelőséggel is, ha ez
erőszakos és hatalmaskodó. Szilágyi összeférhetlenségének okát
fiatalabb korában itt kell keresni. Ötleteivel, <span class=
"pagenum"><a name="Page_75" id="Page_75">-75-</a></span>
birálatával, jellemrajzaival, sőt dévajkodásával is letiport maga
körül minden egyéniséget s elméjének hatalma alá akart rendelni
minden önérzetet. Még az együtt étkező, még a szeliden dőzsölő, még
a derüs társalgásban nyugodtan szórakozó együttlét alkalmával is
gyakran kiválasztotta erősen csipkedő elmegyakorlatának tárgyául
egyik-másik társát, sőt időnkénti jó barátját is. A visszavágást
pedig nem igen türte. Igen hamar indulatba jött a visszavágásra s
ezzel kialudt a társaság vidám derüje. Az emberek inkább türelemmel
s maguk megadásával vettek részt azután a társaságban, de mindig
akadtak, a kik többé nem kivánkoztak bizalmas közelébe.</p>
<p>És ez természetes.</p>
<p>Minden ember becses önmaga előtt. Ennek igy kell lenni. Ez ős és
örök igazság. Hazáért, emberiségért, szerelmi hüségért feláldozza
magát az egyén, de más egyénért soha. Hacsak elméjének épségét el
nem vesztette. A hazára és az emberiségre nézve nem minden ember
értéke egyenlő magas, de önmagának minden ember megér annyit, mint
akárki más. Senki se szereti, ha az ő egyénisége más egyén
elmejátékának áldozatul esik s ekként más egyéniség diszletévé
válik.</p>
<p>Ezért kellemetlen s ezért válik lassanként türhetlenné az
erőszakos és hatalmaskodó elmeerő.</p>
<p>Ott volt köztünk Deák. Fenségesebb elme még alig szorult
koponyacsontok közé, mint az övé. De ennek az elmének nyomasztó
sulyát soha nem érezte senki. Sőt társaságában mindenki abba a
kedves csalódásba <span class="pagenum"><a name="Page_76" id=
"Page_76">-76-</a></span> ringatódzott, hogy Deák is csak egyik a
társaságban, csak oly derék és oly jó ember, mint más, de talán
semmivel se különb, mint akármelyikünk. Ott volt köztünk például
Kerkapoly is. Az ő elméjének óriási méretei kevésbbé gyöngéd modora
miatt már jobban ki-kivillantak, de az ő társasága se vált soha
senkire kinossá, legföljebb untatóvá. Szilágyi sohase volt untató,
de gyakran okozott keserüséget vagy elkedvetlenedést sok
embernek.</p>
<p>Sokszor mondták, hogy Szilágyinak állandó és benső jó barátja
alig volt. Alig volt valaki, a kivel, mint mondani szokás, össze ne
zördült volna s a kitől rövidebb vagy hosszabb időre el ne
zárkózott volna.</p>
<p>Ez volt egyik oka annak is, hogy általánosan elfogadott
pártvezérré soha nem lehetett. De csak egyik oka. Ahhoz, hogy
valaki pártvezér lehessen, még sok külső körülmény kedvező
összejátszása is szükséges. Ész, jellem, jó lélek, igazság,
párthüség ahhoz mind nem elég.</p>
<p>Szilágyi nem nősült. Az élet boldogságos oldalának egy részét
tehát igazán soha nem ismerhette. A hitvesnek és a szülőnek, a
természetes gyámnak és gondviselőnek örömei előtt örökre zárva
maradt egész lelke. Másért is élni, másért is dolgozni, nőnek és
gyermeknek örömeit saját örömei gyanánt élvezni s egyetlen szivet
több sziv boldogságával is megtölteni: azt az istenérzést
megtagadta tőle a végzet.</p>
<p>Nem volt tehát családi élete.</p>
<p>Jó barátok hű serege nem vette őt körül állandóan. <span class=
"pagenum"><a name="Page_77" id="Page_77">-77-</a></span></p>
<p>Nagy elméjének kiméletlen fensőbbségével szétzavarta gyakran
maga mellől azokat is, a kik különben szivesen huzódtak időnként
közelébe.</p>
<p>Általánosan elfogadott pártvezérré nem lehetett, noha jogos
nagyravágyása erre méltán törekedett.</p>
<p>Önérzete oly magasra volt fejlődve, hogy sokan, a kik
távolabbról nézték, azt már indokolatlan hiuságnak tekintették.</p>
<p>Szivéből alig hiányzott valamely nemes érzés, de csaknem minden
érzést megbénitott elméjének örökös töprengése s az az anyagi
helyzet, mely országos állásáva alig állott összhangzásban.</p>
<p>S a mikor kormányzója lett az országnak: gyakran egészen
elfojtotta érzéseit a köznek java, a mint ennek eszméje az ő
gondolkozásában elméletileg kiképződött. A mint erről még később
mondok majd valamit.</p>
<p>Mindent, a mi lelkében forrt s életében előfordult,
összefoglalva: életének igazsága abból áll, hogy ő soha egy
pillanatig se volt rossz ember, de szerencsés és boldog ember se
volt állandóan soha. A jó ember minden tökéletességét nem adta meg
neki a végzet, de a rossz ember minden vétkétől tiszta volt a
lelke.</p>
<p>Másfél évtizeden át volt egyetemi tanár Szilágyi. Harminczöt
éves korától negyvenkilencz éves koráig. Hosszu idő ez s az erős
férfikor dereka. Erőnek, egészségnek, tökéletes munkaképességnek
korszaka ez. Kezdődött 1874-ben s végződött, mikor miniszterré
lett, 1889-ben.</p>
<p>De e szép és hosszu korszak alig hozott gyümölcsöt, <span class=
"pagenum"><a name="Page_78" id="Page_78">-78-</a></span> alig
mutathat föl sikert. Szilágyi tehetségéhez méltó sikert semmi
esetre. De bölcsebbé és higgadtabbá vált. Szellemének robbantó
ereje kevésbbé működött, elméjének szilaj csapongása mintha
mérséklődött volna.</p>
<p>Mint tanár, mélyebb tudományos buvárlatokba – ugy látom – nem
merült. Emlitettem már, hogy irodalmi művet nem alkotott, sőt az
egyetemi előadásairól szóló elég gondos jegyzeteket is
következetesen megtagadta. Egyetemi tanárságának tehát tudományunk
történetében hiteles nyoma nem maradt. Nem is akarta, hogy
maradjon.</p>
<p>Hogy előadása a tanszéken mily becsü volt: erről a magam
véleményét el nem mondhatom, minthogy erre nézve őt közvetlenül
megfigyelni nem volt alkalmam. Élénk eszü hallgatói közül sokan
nyilvánitottak előttem véleményt. Kerkapoly előadásait rajongva
dicsőitették, ezekhez hasonlitva Szilágyi előadásaiban bágyadtságot
határozatlanságot, homályt vettek észre. Az ifjak nagy része üres
lélekkel jött el előadásairól. Mint külsőséget emlitem meg, hogy
megszabott órái mindegyikén nem tartott előadást; hogy az órának
csak felét szokta rendes előadásal kitölteni; hogy előadásközben
soha se hallgatóira nézett, hanem a terem falának valamelyik
pontjára s végül, hogy nem törekedett arra, hogy közte és hallgatói
közt benső bizalom s mintegy az összeszokásnak és barátságnak
érzete fejlődjék ki.</p>
<p>Mind e külsőséget nem tartom fontosnak.</p>
<p>Fontosabb az, a miről már bőven megemlékeztem, hogy tudása az
államjogi, alkotmányjogi és büntetőjogi <span class=
"pagenum"><a name="Page_79" id="Page_79">-79-</a></span>
tudományokban inkább idegen irott művekből származott, semmint
közvetlen szemléletből és egyéni buvárlatból. Tudásából hiányzott
ennélfogva az egyéniség. Hiányzott az, a mi például Kerkapolyt mint
tanárt oly vonzóvá s oly ragyogóvá tette s a mit Kovácsban is
annyira bámultak élesen figyelő hallgatói. Pauler tudásában is
hiányzott az egyéniség. De ő az ő tanszéki tudományát a kor
szinvonalán álló művekből határozott tantételekben gondosan
összeállitotta. E tantételek világosak és egyszerüek voltak.
Ezektől soha semmiben el nem tért, ezekhez hű maradt; még
fölvilágositó esetei s adomái is évről-évre szó szerint ugyanazok
maradtak. Hallgatói ezért jó kedvvel hallgatták s tanait elméjükben
megőrizték.</p>
<p>Szilágyi sokkal nagyobb elme volt, mintsem akármelyik hires
német tudósnak tantételeit kételkedés és birálat nélkül egyszerüen
s változhatlan igazságként fogadta volna el s hirdette volna
hallgatóinak. Az ő örökké feszülő és feszegető szelleme az idegen
gondolatoknak örökké ujból alakitására, kiegészitésére,
módositására törekedett. De ha ő a már megállapitott tantételeket
érintetlenül el nem tudta fogadni s ha közvetlen a gyakorlati
buvárkodással azoknak egyéni szint, zamatot, határozottságot s
vonzóerőt adni szintén nem tudott: elhárithatlanul oly eredménynek
kellett bekövetkezni, melyet az ő nagy elméjéhez s nagy önérzetéhez
méltán kicsinynek tartott a világ. A hallgatót se rideg egyénisége,
se tanainak tisztasága s eredetisége nem kötötte le.</p>
<p>Végre is ő ugynevezett tudós és egyetemi tanár lenni
<span class="pagenum"><a name="Page_80" id=
"Page_80">-80-</a></span> soha nem akart. Nem ez volt az ő nemes
nagyravágyásának állandó czélja. Ő államférfi s az országnak
kormányzója akart lenni. A hatalom elnyerése volt egész életének
összes törekvése. Nem azért, hogy fényüzésre, tékozlásra, üres
hivalkodásra s mások fölött való uraskodásra vagy talán önző
czélokra használja a hatalmat. Ő a hatalmat az állam és a magyarság
javára akarta használni. Éltek az ő lelkében eszmények. Szentül
hitte, hogy a hatalom birtokában ezeket megközeliti. Ha önérzetének
korlátlanságát láttuk, gyakran azt kellett gondolnunk, hogy hiusága
is szerepel hatalmi vágyódásai között, de a hiuság államférfiunál
gyakran erény és sohase bűn s végre is, hogy hatalmi vágyódásai
mily természetüek voltak, azt tisztán láttuk akkor, a mikor
csakugyan eljutott a hatalomhoz.</p>
<p>Nem egyetemi tanárságának sikeréből vagy sikertelenségéből kell
őt megitélni. Egyetemi tanári állása az ő szemében csak ideig-óráig
tartó átmeneti állapot volt. Egész erejét ráforditani, egész lelkét
beleölni sohase jutott eszébe.</p>
<hr class="chap" />
<div class="chapter"></div>
<p><span class="pagenum"><a name="Page_81" id=
"Page_81">-81-</a></span></p>
<h2>VII.</h2>
<p class="summary">(Szilágyi nem érzi magát jól Tisza Kálmán
táborában. – Kilép 1878 tavaszán. – Tanácskozunk a mérsékelt
ellenzék pártelvei fölött. – Én a függetlenségi párthoz
csatlakozom. – Szilágyi ezt ellenzi. – Okai. – Éjjeli
tanácskozásunk. – Az én okaim. – Az egyesült ellenzék megalakulása.
– E párt jelleme.)</p>
<p>Szilágyi 1875-ben az egykori Deákpárt vezető férfiaival együtt
belement a fuzióba s a Deákpártból és a balközépből összeolvadt
óriási többségnek soraiban foglalt helyet.</p>
<p>E pártnak külső, látható, sőt valóságos vezére Tisza Kálmán
lett.</p>
<p>De hát miért Tisza Kálmán? E kérdés százszor megrezdült Szilágyi
agyában. De Deákpárti társaiéban is.</p>
<p>E férfiu nem volt nagy elme, nem volt szónok, nem volt
lelkesülni tudó meleg lélek, alkotások dicsősége nem állott mögötte
s ugy látszik, nem voltak egyetemes czéljai se. Mi kötötte tehát
hozzá az embereket? Minő erő volt az, mely őt tizenöt éven át
megtartotta a hatalom élén? Sokkal tovább, mint a Deákpárt
legnagyobb férfiait!</p>
<p>Nagyon érdekes kérdés ez, de egyuttal annyira tartalmas, hogy
ennk földeritésébe most uem akarok <span class="pagenum"><a name=
"Page_82" id="Page_82">-82-</a></span> bocsátkozni. Történelmi tény
az, hogy a viszonyok ugy alakultak és sok ideig ugy állottak fenn,
hogy Tisza a hatalmat meg tudta szerezni s másfél évtizeden át meg
tudta tartani.</p>
<p>El lehet képzelni, hogy Szilágyi, a ki még Deák Ferencz
vezérségét is birálni tudta, Tisza Kálmán vezérsége alatt nem
érezhette magát boldognak. Nem is erezte. De föllázadni még se
tartotta czélszerünek. Igaz, hogy Tisza nem is az az ember volt, a
ki megtürte volna pártjában a lázongó elemeket. Régi balközépi
hiveiből igen jó táborkar alakult körülötte, mely gondosan
vigyázott azokra, a kikben lázongó hajlamot vagy képességet
gyanitott s mindig kész volt ezeket féken tartani, sőt a pártból ki
is zárni.</p>
<p>Könnyen tehették.</p>
<p>Az 1875-iki képviselőházban csak két kis ellenzéki párt volt
eleintén. Az egyik a szélsőjobb-párt báró Sennyey vezetése alatt
alig 15–20 taggal s a másik a szélsőbali függetlenségi párt alig 35
férfiuval. Minden ellenzéki szavazatra hét kormánypárti szavazat
esett Száz embert is kiszorithattak a többségből s az mégis óriási
többség maradt.</p>
<p>Az 1875-ik év tavaszán valósággal ki is szoritottak mintegy
hetven férfiut. Ezekből alakult meg báró Simonyi Lajos névleges
vezetése mellett a független szabadelvü párt. Szilágyi bent maradt
a többségben. Még ekkor azt hitte, hogy lassanként mégis csak
összefér majd Tisza Kálmánnal.</p>
<p>Ez a hite két év mulva végképen kialudt. A mikor <span class=
"pagenum"><a name="Page_83" id="Page_83">-83-</a></span> elvégre az
Ausztriával megkötendő kigyezés javaslatai nyilt tárgyalásra
kerültek: Bittó, Kerkapoly, Lónyay, Szilágyi lehetetlennek
tartották azok elfogadását. Hatalmas vita után, melynél szebbet
alig látott a magyar parlament, kiléptek a kormánypártból.</p>
<p>Igy lett Szilágyi ellenzéki. Az ő határozottan szabadelvü
gondolkozása a Tisza-kormány sok művében félreérthetlen reakcziót
látott. Ezt se tudta tovább türni. De erős magyarsága éppen nem
türhette, hogy a közgazdasági kiegyezési javaslatokkal hazánkat az
elszegényedés utjára kényszeritsék.</p>
<p>Ekkor már négy ellenzéki párt volt a képviselőházban.</p>
<p>Az egyik a szélsőbal.</p>
<p>A másik a szélsőjobb Sennyeyvel.</p>
<p>A harmadik a független szabadelvü párt 1876 óta.</p>
<p>A negyedik a disszidensek pártja. Igy nevezte a sajtó és a
parlament Kerkapolyékat, Szilágyiékat.</p>
<p>Természetes volt s rögtön föl is merült minden oldalon az az
óhajtás, hogy a közjogi alapon álló három ellenzéki párt egyesüljön
s igy hatalmas kormányképes pártot alkosson. Ha egyesül: tagjainak
száma felülmulja a százat s nagy vonzóerőt gyakorol a kormánypárt
függetlenebb elemeire is.</p>
<p>Én akkor nem voltam a törvényhozás tagja. Vármegyémben vezettem
az ellenzéket a keleti háboru alatt fölmerült nagyobb nemzeti
kérdésekben s kivált a hibás kiegyezési javaslatok ellen. De
Szilágyival állandó érintkezésben voltam s Kerkapolynál igen
gyakran találkoztunk. <span class="pagenum"><a name="Page_84" id=
"Page_84">-84-</a></span></p>
<p>Egyik fontos tanácskozásunkra határozottan emlékezem.</p>
<p>1878-ban volt április 10-ike körül, talán épen április 10-én.
Azért jöttünk össze este Kerkapolynál, hogy a három ellenzéki párt
egyesülése fölött tanácskozzunk s ha lehet, az egyesülés elvi
föltételeit megállapitsuk és szövegezzük. Öten voltunk. Bittó
István és gróf Apponyi Albert s Kerkapoly, Szilágyi és én.</p>
<p>Tizenkét pontban meg tudtunk egyezni. Mondhatnám vita nélkül,
nemes és bizalmas eszmecserével. Épen hozzáakartam fogni már a
szövegezéshez, de előbb még egy utolsó pontot terjesztettem elő,
melyet szükségesnek tartottam megvitatni is, de a programmba
fölvenni is.</p>
<p>Javasoltam, mondjuk ki, hogy ha Ausztriával való közgazdasági
viszonyunk a nemzet anyagi erejének elsorvadására vezet s ha a
kormány minden ünnepélyes kijelentése daczára is Boszniát és
Herczegovinát elfoglalja s ekként Magyarország és Ausztria mellé
harmadik államterületet is kapcsol s ezzel a dualizmust
meghamisitja: akkor az 1867-iki államjogi kiegyezés értéke
Magyarországra nézve elvész; akkor annak mi csak terheit érezzük s
egyébként az ránk nézve üres keretté válik; tehát akkor annak
gyökeres átalakitása válik nemzetünk érdekében szükségessé.</p>
<p>Czélom volt áthidalni a megalakulandó egyesült ellenzék s a
függetlenségi párt közt fennálló távolságot. Czélom volt olyan
ellenzéket alkotni, a milyen volt 1848 előtt Deák és Kossuth
ellenzéki pártja. Akkor is <span class="pagenum"><a name="Page_85"
id="Page_85">-85-</a></span> ugy láttam, most is ugy látom a
Habsburgok és Magyarország közti erőarányokat, a mint ezek 1848
előtt fennállottak s szent meggyőződésem volt akkor is, hogy a
Habsburgok erőtömegével szemben a magyar nemzetnek mindig erélyes
ellenzéki állásban kell lenni s kerülni kell Mária Terézia korát, a
mikor az országgyülés minden pártja az udvar kegyét és jóindulatát
megszerezni tartotta legfőbb feladatának. Elnémetesedés lett a vége
s alkotmányunk elsorvadása s a beolvadás. A független Magyarország
csak üres szó maradt.</p>
<p>Javaslatom megütközést keltett. Bittó nyomban lehetetlennek
mondta ennek elfogadását.</p>
<p>– Jegyezd meg barátom, igy szólt, hogy ő felsége elé ezzel a
programmal nem mehetünk, ő felsége nélkül pedig az ország
kormányzására közvetlen befolyást nem gyakorolhatunk, holott a
király bizalmának segélyével sok jót tehetünk s még több rosszat
megakadályozhatunk.</p>
<p>A gyakorlati tapasztalat bölcs érveivel állott elém Bittó, de
ezek nem győztek meg engem. Előtte csak az 1867 óta keletkezett
tapasztalat állott, előttem pedig háromszáz év tapasztalatának
tanulsága.</p>
<p>Bittó nézetén volt mindjárt Szilágyi is s azután Apponyi és
Kerkapoly is. Én egész nyugodtan abban hagytam a vitát. Erős
egyéniségek, gondolkodó fők, nemes jellemek voltak e férfiak s
meggyőződésük megingathatlan, hiába lett volna a vitatkozás. De
kijelentettem, hogy velök én nem tarthatok s az egyesült
ellenzéknek tagja nem lehetek; – a függetlenségi párthoz
csatlakozom. <span class="pagenum"><a name="Page_86" id=
"Page_86">-86-</a></span></p>
<p>Bittó és Apponyi gróf eltávoztak, én és Szilágyi ott maradtunk
vacsorán. Csak éjfél felé váltunk el Kerkapolytól.</p>
<p>De nem mentünk haza.</p>
<p>Nem nagyon hüvös, szép tavaszi éjszaka volt, az ég tele
csillaggal. Kimentünk a Dunapartra s fölballagtunk a Vigadó előtti
térig. Azt a teret százszor összejártuk. A hajnali szürkület vetett
haza bennünket.</p>
<p>És ezen egész idő alatt, ez egész éjszakán át Szilágyi engem
arra törekedett rábeszélni, hogy ne csatlakozzam a függetlenségi
párthoz, hanem maradjunk együtt, tartsunk össze, mint eddig s
alkossunk oly nemes és hatalmas ellenzéket, melyhez a nemzet egész
rokonszenve kapcsolódjék s mely előtt utóbb meghajoljon a korona
is.</p>
<p>Sohase láttam oly fenségesnek Szilágyi gondolkozását, mint ez
éjszakán. Barátaimnak százszor meg százszor elbeszéltem.</p>
<p>Szilágyi egész beszédét s összes érveit nem irom le. Nincs arra
szükség most már huszonhárom év óta semmi irányban. De néhány érve
jellemzi azt a kort is és az ő felfogását is. Ezekre
rámutathatok.</p>
<p>A függetlenségi párt elvei ellen nem volt kifogása, de abban
mind a ketten egyetértettünk, hogy ez elvek győzelmére s
Magyarország függetlenségének helyreállitására a világhelyzet
változása nélkül gondolni se lehet.</p>
<p>Volt kifogása a párt természete ellen.</p>
<p>– A szélső pártok, ugymond, csak jelszavakkal s nem érvekkel
dolgoznak. Minden korban s minden <span class="pagenum"><a name=
"Page_87" id="Page_87">-87-</a></span> nemzetnél ez a természetük.
Ők csak az olyan férfiakat szeretik, a kiket szenvedély vagy
cselszövény vezet. A gondolkozó lelket s a munkás szellemet meg nem
türik maguk között. Nem biznak bennük.</p>
<p>Hivatkoztam Irányira s Mocsáryra.</p>
<p>– E két férfiu ottléte nem bizonyság ellenem. Irányit
félreszoritották s ő se tud együtt lenni a párttal s Mocsáryt is
előbb-utóbb félreszoritják.</p>
<p>Szilágyinak csodálatos elméssége volt a vitában, ha
gondolkozásának röptét nem akarta korlátozni.</p>
<p>– Rád is, ugymond, az a sors vár. Ha csak kissé elszundikálsz,
lerágják lábaidról a patkányok a bocskort s ha szét nem tudsz rugni
köztük, lerágják füledet, orrodat.</p>
<p>Nevettem e szavain. Nem tartottam, sőt ma sem tartom komolynak
ezt az érvet s alaposnak ezt a felfogást.</p>
<p>Igaz, hogy az akkori függetlenségi párt Irányit kiszoritotta
pártköréből, de később visszafogadta s elnökévé tette. Az is igaz,
hogy utóbb Mocsáryt is elkedvetleni tette s kizárta kebeléből, de
ebben már néhány álorczás párttag cselszövénye szerepelt, a mit
akkor még a párt nagyrésze nem vett észre, sőt nem is sejthetett.
Mocsáryt ma is nagy örömmel látná még a mostani párt is a maga
kebelében. Igaz, hogy ellenem is volt némi feszengés örökké a
pártban, de azért engem is elnökévé választott s néhány klerikális
álorczást kivéve ma is elvi s érzületi egység köt a párt tulnyomó
nagy részéhez.</p>
<p>Mind e viszonyok fejtegetése nem tartozik ide. <span class=
"pagenum"><a name="Page_88" id="Page_88">-88-</a></span></p>
<p>Szilágyi nem győzött meg engem. Sőt talán az én ellenvetésem még
sulyosabb volt. Én azt mondtam neki:</p>
<p>– Sehogy se látom be, hogy te biztosabban maradhatsz Sennyey és
Apponyi társaságában, mint én Irányi és Mocsáry mellett.</p>
<p>Ő se tartotta komolynak ezt a megjegyzésemet, pedig ő alig
nyolcz év mulva kénytelen volt az egyesült ellenzéket elhagyni.
Volt valami benne is, az egyesült ellenzékben is, a mi össze nem
férhetett. Melyiknek volt, vagy nem volt igaza: ezt feszegetni
hiábavalóság lenne.</p>
<p>Sehogy sem tudtam Szilágyival egyetérteni egy sokkal nagyobb és
fontosabb kérdésben, melyet e szép tavaszi éjszakán
megvitattunk.</p>
<p>Ő azt mondta, hogy ha mi a közjogi ellenzék mezejére lépünk:
ezzel Tisza Kálmánnak kormányzó uralmát örökössé tesszük. Sőt még
sokkal gyöngébb és rosszabb államférfiak uralma is örökössé válik.
A Habsburgok a közjogi ellenzéket az ország kormányára meg nem
hivják. A pártok váltakozó kormányzásának lehetősége megszünik.
Egyetlen pártnak örökös egyoldalu gazdálkodása a politikai
erkölcsök megromlására vezet. S ujulás, javulás, megtisztulás be
nem következhetik. A gazdagodás és az élvezés vágya lepi meg az
embereket. Bankárok és ringyók szereznek befolyást az ügyek
vezetésére, mint egykor Francziaországban. Vagy az uralkodó
környezetének önkénye parancsol, mint nálunk 1848 előtt. A valódi
parlamentárizmus, a hazafias pártok váltógazdasága soha gyökeret
nem verhet. Sőt a kormányok kegyéből könnyen gyakorolható
urhatnámság <span class="pagenum"><a name="Page_89" id=
"Page_89">-89-</a></span> példája megmérgezi az ellenzék erkölcsét
is. Akadnak mindig férfiak, kik nagy hanggal, nagy igéretekkel s
nagy fenyegetéssel dolgoznak az ellenzéken, hogy a kormánynak
legyen indoka őket nagy áron is a maga oldalára hajlitani.
Emlékezzem csak, mi történt 1825 óta az országgyülés és megyei
ellenzék legtöbb nagy emberével. Ha én belátom ezt, nekem együtt
kell maradnom ő vele és Kerkapolylyal, Bittóval, Sennyeyvel,
Apponyival, hogy oly ellenzéket alkossunk, mely képes is, hivatott
is az ország kormányát minden pillanatban átvenni.</p>
<p>Szilágyi ezzel sem győzött meg engem.</p>
<p>Beismerem, hogy a politikai világ gondolkozó emberei ez elvek
igazságáról és helyességéről vannak meggyőződve. Beismerem, hogy
Anglia alkotmányos életének összes tünetei ezeket az elveket
igazolják. De az én eszem másként látott. Az én felfogásom a magyar
dolgokról s a Habsburgokról egészen más volt.</p>
<p>Eszembe jutott az a párbeszéd, mely harminczegy év előtt
1847-ben Deák Ferencz és gróf Széchenyi István közt ugyanitt a
Dunaparton, ugyanerről a tárgyról s köztük is késő este folyt s
melyet én magától Deák Ferencztől hallottam. Elmondtam ezt
Szilágyinak s meg is leptem vele nagyon.</p>
<p>Elmondtam, hogy nálunk a parlamenti váltógazdaság, a hazafias
pártok váltakozó kormányzása, mig a Habsburgokkal való viszonyunk
gyökeresen meg nem változik, teljes lehetetlenség. Angliában is,
másutt is, a fejedelemnek csak egy uralkodói hatalma van, mely
<span class="pagenum"><a name="Page_90" id=
"Page_90">-90-</a></span> bármint támogasson is egy pártot, ez a
párt a nemzeti akarat változtával könnyen legyőzhető s a többségből
és a kormányból könnyen kiszoritható. De nálunk más az állapot. A
királynak két uralkodói hatalma van. Kormányát nemcsak magyar
királyságának, hanem osztrák császárságának egész hatalmával is
tarthatja, védheti, támogathatja. Valamint kormányának pártját is.
S azért nálunk rendes békés időkben, rendes választások utján a
kormányzó többséget leszoritani s a kormányt megbuktatni nem lehet.
Nálunk rendes időben a kormánybuktatás hatalmával egyedül csak az
uralkodó rendelkezik. És pedig annyira rendelkezik, hogy e hatalmát
még a többség ellen is kényelmesen gyakorolhatja. Biztos abban,
hogy a kit ő kormányra emel, azt a többség is elfogadja azonnal
vezérének, mert hiszen a kormánytól függ a választásoknál többséget
alkotni a maga számára.</p>
<p>De mi történik akkor, ha a kormánypártnak kormányképes párt az
ellenzéke? A felelet egyszerü.</p>
<p>Szórul-szóra ezt mondtam Szilágyinak:</p>
<p>– Ül az uraság a zsöllyeszéken. Kezében koncz. Két vagy három
kutyája várja a konczot. Az uraság nagyot füttyent kutyáinak,
mintha mondaná: a ki közületek nagyobbat ugrik, azé lesz a koncz. S
a kutyák ugranak. S valószinü, hogy az ugrik legnagyobbat, a melyik
legéhesebb. – Im a parlamenti pártok szerepe nálunk, ha
kormányképes valamennyi.</p>
<p>Durva hasonlat ez, tudom. Békésen tanácskozó parlamentben nem is
mondanám el e szavakkal. De hiszen <span class="pagenum"><a name=
"Page_91" id="Page_91">-91-</a></span> mi Szilágyival bizalmasan
beszélgettünk az éjnek magányában. S aztán pártom és barátaim
körében elmondtam ezt e szavakkal akárhányszor. A balközép 1875-iki
megfordulása szülte nálam ezt a gondolatot. Egyetlen napon
hetvenkét kiváló férfiu változtatta meg régi elvét s szent
meggyőződését a kormányképesség megszerzése s a kormányzó hatalom
elnyerése végett.</p>
<p>De tovább folytattam.</p>
<p>– Nemzeti erőnk a Habsburgokkal szemben nem nagyobb, mint 1848
előtt volt. Deák Ferencz csak ugy nem volt kormányképes 1833-tól
fogva 1848-ig, mint ma nem az a függetlenségi párt. De hiven
tolmácsolta a hozzá csatlakozó nemzeti akaratot s ennek nyomása
alatt az egymásután felbukkanó Reviczky-, Pálffy-,
Majláth-kormányok napról-napra kénytelenek voltak a nemzet
kivánatait egymásután teljesiteni. Azt meg magunk éltük át, magunk
tapasztaltuk, hogy ha a balközép mereven megmarad elvei mellett s
ezek elejtésével nem igér az uralkodónak többet, mint a mennyire mi
Deákpártiak lettünk volna hajlandók, hanem e helyett rendületlen
hazafiságával minket szorit s mindig csak szorit, akkor ma a
kiegyezéssel sokkal jobban állanánk s országunk nem lenne Ausztria
zsákmányává, mint lesz most.</p>
<p>Meg kell itt jegyeznem, hogy az 1878-iki februári és márcziusi
vitákban épen Szilágyiék és Kerkapolyék fejtették ki fényesen ezt
az eszmét.</p>
<p>De folytattam.</p>
<p>– Szentül hiszem, hogy tisztán látok; tisztábban, <span class=
"pagenum"><a name="Page_92" id="Page_92">-92-</a></span> mint ti. S
én ugy látom, hogy nekünk erős, hatalmas, semmiben nem alkuvó, soha
nem gyöngülő s a kormányképességért soha nem versenyző
függetlenségi pártra van szükségünk, mely a nemzeti akaratot erősen
képviselje s ennek nyomása alatt a kormányt folyton az ország
érdekeinek igaz szolgálatára kényszeritse. Mint a hogy tették Deák
és Kossuth. Ezért leszek én függetlenségi párti. És azért, hogy a
függetlenség nagy eszméjét és szentséges szenvedélyét jobb időkre
ébren tartani segitsem. Mert ez most gyönge kezekben van. Én
független ember vagyok, nekem ez kötelességem. Én azt hiszem, az én
kezem erősebb lesz.</p>
<p>Szilágyi tüzesen szólt közbe.</p>
<p>– Nem lesz erősebb. S ha erősebb lenne, se lesz sikere. Se
korunk szelleme, se nemzedékünk gondolkodása nem olyan, hogy száz
vagy százötven erős lelkü férfi akadjon a kormányrajutás minden
reménye nélkül való örökös ellenzékiségre. Ily fenséges
elhatározásra még a franczia, még az angol nemzet se lenne képes.
Még azokban sincs a mi korunkban akkora erkölcsi erő, hát a mi
örökké nyomorgatott fajunkban hogy lehetne? Én elhiszem, hogy a
parlamentben többen lesztek, mint most. De nagyon sok lesz köztetek
vagy a gyámoltalan, a ki a jelszónál többre sohase viszi, vagy a
cselszövő, a ki kéz alatt egyéb pártokkal dolgozik össze, sőt még a
kormánynyal is. A franczia nemzet III. Napoleon alatt csak öt igazi
ellenzéki férfiut tudott a parlamentbe küldeni, nem többet. De az
eszmét ébren tartani ez is elég volt sok ideig. A függetlenség
eszméjét és szenvedélyét <span class="pagenum"><a name="Page_93"
id="Page_93">-93-</a></span> tiszta fényében megőrizni nálunk is
elég husz-harmincz férfiu, de ez aztán méltó is legyen ahhoz s
egyéb kötelességet ne ismerjen. A ki pedig dolgozni szeret s
alkotni képes: annak a munka terén a helye.</p>
<p>Ez utolsó mondása nagyon igaznak bizonyult. Igazi függetlenségi
férfiu 1875 óta semmi komoly munkához nem juthatott. A kormányok
azt sehol meg nem engedték. Elvont is a nemes munkavágy sok jó erőt
a függetlenségi párttól. Negyedszázad óta sokszor eszembe jutott
Szilágyinak ez utolsó szava. De ez se tartott vissza
elhatározásomtól. Azzal vigasztaltam magam, dolgozom, ha másutt nem
lehet, az irodalom mezején.</p>
<p>Politikai utunk ekkor és igy vált el örökre. Szilágyi
miniszterré lett s én ellenzéki s függetlenségi maradtam. Utunk a
nagy reformok idején még egyszer s egy pillanatra közel jött
egymáshoz.</p>
<p>Néhány nap mulva megalakult az egyesült ellenzék. Pestvármegye
nagy tanácskozó termében jöttek össze a három párt férfiai április
hó 13-án s ott a programmot vita és ellenmondás nélkül fogadták el.
A programm abból a tizenként pontból állott, melyet néhány nap
előtt Kerkapolynál is tárgyaltunk. Ugy emlékszem, csak báró Simonyi
Lajos és Szilágyi Dezső szólaltak föl. Amaz a független szabadelvü
párt, emez a disszidensek pártja részéről.</p>
<p>Én már ezen az egyesülési jeleneten nem voltam ott.</p>
<p>Nem volt ott báró Sennyey se, a konzervativ szélsőjobb-párt
vezére. Ő zemplénmegyei kastélyában időzött. Az előzetes
tanácskozásokban se vett részt, az egyesülési <span class=
"pagenum"><a name="Page_94" id="Page_94">-94-</a></span> elvek
megállapitásába se avatkozott. Várta: mi lesz? Várta: kik és
miként, mi alapon egyesülnek? Közte és párthivei közt erős
levélváltás folyt s végre április 20-ika körül megjelent
nyilatkozata, mely szerint ő az egyesült ellenzéknek ezuttal nem
lehet tagja. A nyilatkozat keletét április 13-ra tette. Lehet, hogy
akkor kelt a nyilatkozat, csak a közzététel szenvedett
halasztást.</p>
<p>Szilágyival azontul is sokat beszélgettünk az ő és társai
politikai állásfoglalásáról.</p>
<p>Ő nagy vivmánynak tartotta, hogy báró Sennyey Pál kiszorult.</p>
<p>– Lásd – ugymond – a nagy történelmi aulikus párt, mely a bécsi
kongresszus óta annyi kárt okozott a nemzetnek, most már örökre
kihalt. Ifjabb nemzedéke velünk van s köztünk föl nem támadhat.</p>
<p>Én ezt nem láttam olyan nagyon bizonyosnak. Aggodalmam
nyilvánvaló okokból származott.</p>
<p>– Programmotokból ki kellett hagynotok minden egyházpolitikai
vivmányt, melyet az 1848-iki törvényhozás elvileg már elhatározott
s melyet Deák Ferencz 1873-ban politikai örökségül hagyott
nemzetének. Ime, e pontban ti voltatok gyöngék s a konzervativek és
aulikusok voltak erősek. Nektek, a kik Deák igazi hivei voltatok, e
pontban nem lett volna szabad engedni. Ha pedig valamikor a
viszonyok kényszere e kérdéseket napirendre hozza, az a párt ujra
feléledhet és pedig felekezeti szenvedélyek alapján, a mi szégyene
is, ártalma is lenne nemzetünknek.</p>
<p>Szilágyi nem hitte ezt. <span class="pagenum"><a name="Page_95"
id="Page_95">-95-</a></span></p>
<p>Figyelmeztettem, hogy utolsó nagy beszédében Deák is rámutatott
ily fordulat lehetőségére.</p>
<p>Türelmetlenné lett.</p>
<p>– Ha Deák rámutatott is, még se bizonyos, hogy ily fordulat
következik be. De ha annak elejét nem tudnók venni a maga idején:
még kevésbbé tudnók elejét venni most. A jövőt nem lehet
pártnyilatkozatokkal gúzsba kötni.</p>
<p>Ebben neki volt igaza.</p>
<p>A nemzet nem valami zajos és kitörő örömmel fogadta az uj
pártot. A függetlenségi párt sajtója az uj pártot »Habarékpárt«-nak
nevezte el. Az uj párt és a kormánypárt elvei között a nagyközönség
nem tudott lényeges és határozott különbséget fölfedezni. Nagyon
sokan gondolkodtak ugy, hogy az egyesült ellenzék elveivel Tisza
Kálmán táborában is helyet foglalhatnak. S ha már az ember a maga
politikai elveivel kormánypárti lehet: miért legyen akkor
ellenzéki? Az ellenzéki kenyér nehéz kenyér. Csak erős ember
vállalkozzék arra.</p>
<p>Csakhogy erős emberek nagy tömegben soha sincsenek.</p>
<p>A következő országgyülésre már csak felényi számmal jött be az
egyesült ellenzék.</p>
<p>A függetlenségi párt férfiai 35-ről fölszaporodtak vagy 80-ra,
az egyesült ellenzék férfiai pedig vagy 110-ről leszálltak 60-ra.
Maga Kerkapoly is kimaradt a parlamentből. Sokan a kisebb emberek
közül már a választások után átmentek a kormánypártra.</p>
<p>Pedig a kormánynak igen nehéz volt a helyzete. A bosnyák
okkupáczió épen a választások idejére esett <span class=
"pagenum"><a name="Page_96" id="Page_96">-96-</a></span> A nemzet
mély rétegei háborodtak föl az okkupáczió miatt. A kormány
véges-végig tagadta, hogy okkupálni akar s tagadása rút ámitásnak
bizonyult. Maga a Tisza-kabinet pénzügyminisztere, Széll Kálmán is,
megrémülve az okkupáczió pénzügyi következéseitől, kénytelen volt
ott hagyni állását. De azért az egyesült ellenzéknek nem állott
élére, sőt sorai közé se állott be.</p>
<p>Az egyesült ellenzék nem sokáig viselte ezt a nevet. Fölvette
később a mérsékelt ellenzéki nevet s utóbb már nemzeti pártnak
keresztelte el magát. Nem használt ez se. Tehetségben, jellemben,
vagyonban s társadalmi állásban mindig kiváló tagjai voltak, de ez
se használt semmit. Ez a párt nem kellett a nemzetnek semmi
alakban. E pártnak csak érzülete volt, de nem voltak elvei. Csak
tekintélye volt, de hatalma nem. Se a nemzet, se a király soha föl
nem melegedett iránta.</p>
<p>Nagy okok idézték elő ezt az állapotot, de ez okoknak föltárása
talán nem tartozik ide.</p>
<p>Szilágyi nyolcz egész éven át vesztegelt e párton. Régen
észrevette ő már, hogy e párton a nemzet számára komoly vivmányokat
elérni nem lehet. Sőt veszedelmes törekvéseket se lehet
meghiusitani. Vagy a korona közelébe kell jutni, de ezt csak a
többség soraiban lehet elérni. Vagy a nemzet szivverését kell
megközeliteni s ekkor a függetlenségi párt jobb elemeivel kell
rokonságot kötnie. A ki se egyikre, se másikra nem kész: üljön ki a
Duna partjára s – mint magán társaságban mondotta – nézze nyugodt
lélekkel, mint folydogál a viz lefelé; – ebben is találhat
élvezetet a jámbor samaritánus.</p>
<hr class="chap" />
<div class="chapter"></div>
<p><span class="pagenum"><a name="Page_97" id=
"Page_97">-97-</a></span></p>
<h2>VIII.</h2>
<p class="summary">(Pártokon kivül áll. – Szónoklatának természete.
– Külsőleg. – Ha rögtönzéshez szokik, nagyobb szónok lett volna. –
Mi a kisszerü szónoklat? – Attila, Bismarck és Kossuth. – Mitől
függ a szónoklat sikere? – Széchenyi szónoklata 1825 november 3-án.
– Szilágyi inkább tanszéki szónok. – Összegyüjtött beszédei ép ugy
hatástalanok lesznek, mint Apponyi beszédei.)</p>
<p>Elhagyta az egyesült ellenzéket, de nem csatlakozott egy párthoz
sem. Maga maradt.</p>
<p>Nehéz állás, nehéz szerep. Nehéz kivált annak, a kiben hatalmas
önérzet s termetes arányokban kifejlődött nagyravágyás lakik. Holmi
vékony dongáju egyéniség ne is kisértse meg. Szilágyi
megkisérthette.</p>
<p>Három évig, 1886-tól 1889-ig volt ily különállásban, Nagy
elméje, nagy szónoki képessége megmentette tekintélyét ebben a
külön állásban is. Se a kormánypárt, se a mérsékelt ellenzék nem
üldözte őt s ő is óvakodott attól, hogy bármelyiknek
ellenségeskedését fölidézze maga ellen.</p>
<p>Legszebb, legjelesebb beszédeit ellenzéki korában tartotta. A
nagy szónok hirét ekkor szerezte meg igazán.</p>
<p>A szónoki hatásnak esetleges és külső eszközeivel nem
rendelkezett nagy mértékben. Még oly mértékben se, mint néhány
kortársa. Hangja lágy és nemes, de <span class="pagenum"><a name=
"Page_98" id="Page_98">-98-</a></span> se nem oly érczes, se nem
oly hatalmasan és rokonszenvesen zengő, mint Apponyi grófé.
Testének tartása, kezének mozdulata, szavainak megválasztása s
beszédének mérsékletes folyamata mind gondos tanulmányra s nyugodt
és biztos önuralomra mutatnak. Beszéd közben sohase tesz szinpadi
mozdulatot, soha se ugrál, soha se kiabál és soha se rohan előre se
szavaival, se indulataival; – hadonázni soha se látta senki. A
lelkesedés és ihlet, a mély érzés és az áhitat se fogja el lelkét
soha. Mindig gondolat és érv vezeti őt s gondolata mindig előre
megfontolt s érve mindig előre megalakitott. Még az érvek
csoportositása s sorrendjük meghatározása is előre megfontolt. A
mint másként alig is lehet oly szónoknál, a ki mindig előre
átgondolja s rendszerint előre meg is irja beszédeit.</p>
<p>Vajjon Szilágyi nagy szónok lett volna-e, ha teljesen rögtönző
szónokká válik?</p>
<p>Én azt hiszem: nagy szónok lett volna. Sokkal nagyobb, mint
most. Minden esetre időnként sokkal nagyobb hatást tudott volna
elérni.</p>
<p>Gondolatai gyorsan támadtak, csaknem villámszerüen.
Magántársaságban, nagy közönség elől elzárt vitában, nagy kérdések
fölött folyt vitatkozó eszmecseréken hihetetlen gazdagsággal
ömlöttek ki agyából a legszabatosabb gondolatok, a leggyönyörübb
képek, hasonlatok, példák, közszólások, szárnyaló igék, de egyuttal
a legélesebb gúny, birálat, elemzés és ócsárlás gondolatai is.</p>
<p>Épen itt kell egyik okát keresni annak, miért nem akart, sőt
miért nem mert rögtönző szónok lenni. <span class=
"pagenum"><a name="Page_99" id="Page_99">-99-</a></span></p>
<p>Mondtam már, hogy a parlamenti viták tulnyomó nagy része élő és
működő intézmények körül s gyakorlati kérdésekről folyik. Az
intézményeket Szilágyi a tudományból ismerte, saját gyakorlati
munkásságából s közvetlen szemléletből pedig kevéssé ismerte. Ezért
volt tele mindig kétséggel s a gyakorlatnak kisebb elmeerejü
férfiaival szemben is ezért forditott különös gondot gondolatainak
előre való megfontolására s alakba öntésére. E miatt nem lehetett
rögtönző szónok.</p>
<p>De a miatt se, mert ha rögtönöz: élcze, ötletei, nagy elméjének
szellemeskedő játéka, gunyos birálgatása, dologi ócsárlásai
korlátozhatlan zuhatag gyanánt ömlenek ki belőle s az esetben a
gondolatok legjobb és biztos alakját hevenyében megtalálni alig
lehet. Legalább nem képzelhető lángelme, mely erre minden
pillanatban s minden gondolatnál képes lenne.</p>
<p>Ámde Szilágyi semmire se ügyelt jobban, mint arra, hogy a
pongyolaságot s a már kiejtett gondolatok és szavak
félreérthetőségét kikerülje.</p>
<p>S aztán az élcz, a gúny, a szétbonczolás, a nevetségessé tétel
védelemre, sőt visszafordulásra, gyakran keserü vagdalkozásra hivja
föl az ellenfelet. Az ily harczban a legerősebb küzdő is kap sebet
vagy karczolást, paizsa csorbát szenved vagy foltot kap, lobogója
foszlányossá válhat. Szenved a vita komolysága, a személyes
érzületek a tárgyi érvek sulyát évrényre jutni nem engedik, a
kaczagás zaja betölti a levegőt, a közbeszólások darazsai ott
donganak a szónok feje körül s az ünnepélyesség megszünik. De
egyuttal megcsökken a tekintély is. <span class="pagenum"><a name=
"Page_100" id="Page_100">-100-</a></span></p>
<p>Az a tekintély, melyet Szilágyi az elmék nyilvános küzdelmei
közt a maga számára minden időben s föltétlenül meg akart
menteni.</p>
<p>Meg is mentette.</p>
<p>De csak ugy, hogy szónoklatait a rögtönzés koczkázataitól
féltékenyen megőrizte.</p>
<p>Van azért néhány rögtönzött beszéde is, még pedig szép beszéde.
De ez mind vitázó s nem előadó beszéd. S ezekben is szinte
emberfölötti erővel törekszik szorosan megmaradni a tárgy mellett.
Különösen az egyházpolitikai vitában volt kénytelen néhány gyönyörü
rögtönzéssel birni le ellenfeleit. Összegyüjtik-e valaha Szilágyi
beszédeit: nem tudom. Bizonyosnak épen nem tartom. Családja,
melyhez tartozott, nem nagy s fényleni e beszédekkel épen nem akar.
Barátai, kiket kegyelet és hű megemlékezés gyöngédsége birna a
beszédek kiadására, alig maradtak. Az irodalom és a tudomány
fejlesztésére e beszédek csak kis mértékben alkalmasak. A legtöbb
politikai beszéd értéke nálunk is, más nemzeteknél is mulandó, mint
egy gyönyörü éneké vagy szép szinpadi alakitásé. Rajongásba hozza,
a ki épen látja és hallja. A ki térben vagy időben messze esett
tőle: az már nem érti és nem élvezi.</p>
<p>Voltak törvényhozóink Szilágyinál talán nagyobb sulyuak. Emlékük
mégis csak a hagyományban él s nem műveikben. Felső-bükki Nagy Pál,
báró Wesselényi Miklós, galantai ifjabb Balogh János, Beöthy Ödön a
mult század első felében jobban fölrázták a nemzet szivét
<span class="pagenum"><a name="Page_101" id=
"Page_101">-101-</a></span> és agyát, mint Szilágyi s összegyüjtött
beszédeik köteteit mégis hiába keressük könyvtárainkban. Összes
miniszterelnökeink közül, a kik 1848 óta vezették az ország
kormányzását, talán csak gróf Andrássy Gyula beszédei lesznek
gondos megvilágitással kiadva. Semmi csodálni való se lesz hát
abban, ha Szilágyi beszédei a naplók sötétségében maradnak
eltemetve.</p>
<p>Föl kell tennünk azt a kérdést is: vajjon Szilágyi beszédei
tartalmuknál fogva milyen értéküek s ő maga minő helyet foglal el
az alkotmányos nemzetek szónokai között?</p>
<p>Ha Szilágyit, mint szónokot akár a korabeli, akár a történelmi
nevü korábbi szónokokkal, vagy csak a mi közéletünk mult századi
nagy szónokaival hasonlitjuk is össze: tisztában kell lennünk a
korszerü szónoklat természetével. Különben nem értjük meg
egymást.</p>
<p>A korszerü szónoklat se nem művészet, se nem tudomány. Legalább
az a szónoklat, mely a kormányzásnak és a törvényhozásnak, valamint
az alkotmányos gyülések tanácskozásainak mezején terem. Az egyházi
élet és a tudományos intézetek kebelén született szónoklatokról,
emlékbeszédekről, temetői és törvényszéki beszédekről nem akarok
szólni.</p>
<p>A korszerü szónoklat értékének egyetlen egy mértéke van. Ezt a
mértéket sikernek nevezzük.</p>
<p>A siker az, hogy a szónoklat azt a hatást gyakorolja, a melyet
azzal a szónok el akart érni. Ha felvilágositani akar: a hallgató
nyomban és tisztán lássa a vitatott ügyet s a szónok czélját. Ha
pedig cselekvésre akar <span class="pagenum"><a name="Page_102" id=
"Page_102">-102-</a></span> inditani: a hallgatóban nyomban
feltámadjon a lelki elhatározás a cselekvésre.</p>
<p>E nélkül ma minden szónoklat üres beszéd, szép vagy nem szép
szavak sürü szállongása s mind a beszélőre, mind a hallgatóra nézve
unalmas vagy unalom üző időtöltés.</p>
<p>Gyakran beszélnek a lapok és az emberek nagy szónoklatról,
fényes szónoklatról. Ez a beszéd többnyire hiábavaló. Vagy
alaptalan, vagy pedig czélzatos.</p>
<p>Valahányszor a pártvezér felszólal: pártfelei lapokban és
társaságban a felszólalást rendesen fényes szónoklatnak kiáltják
ki. Ez a kikiáltás a pártos önzésnek számitása s közéletünk rossz
szokása. Vagy talán ne is mondjuk rossznak ezt a szokást. Hiszen ez
vele jár a pártossággal s a pártosságot szülő alkotmányos
élettel.</p>
<p>A siker attól függ, mekkora erővel és hatalommal rendelkezik a
szónok. Attól függ: szavai mögött ott van-e komoly elhatározása s
van-e készen elég ereje és hatalma elhatározását végrehajtani?</p>
<p>A hatalom is sokféle. Hatalom a fegyveres erő a hadvezér
kezében, az államszervezet a kormányzók kezében, a tömegek
szenvedélye az izgatók kezében, a pénz az intézők és alapitók
kezében, a szavazatok száma a pártvezér kezében s az érvek sulya a
bölcs elmék birtokában.</p>
<p>A legkisebb és a leggyöngébb hatalom a bölcs elme s az érvek
sulya. A katona, az államférfi, a pártvezér, a tömegek szenvedélye
erre épen nem ad semmit. Ezeket csak érdekük, vágyuk, akaratuk
vezeti. Nagy idő, <span class="pagenum"><a name="Page_103" id=
"Page_103">-103-</a></span> ritka korszak s nemes nemzedék az, mely
csupán a bölcs elme érvei szerint határozza el magát
cselekvésre.</p>
<p>Attila követe hadizenetet visz Bizánczba s azt mondja Bizánczban
a keleti római császárnak: »Az én uram, Attila, azt izeni neked,
készits számára sátrat, mert jön.«</p>
<p>Ez szónoklat.</p>
<p>Rövid, képletes, szép és fenséges. Nagyon kevés van a
világtörténetben, mely hasonlitana hozzá. Hellász vagy Róma
története tud talán egyet vagy kettőt felmutatni. De Demosthenes és
Cicero szónoklatai ehhez képest üres fecsegések.</p>
<p>Miért?</p>
<p>Mert a hun követ szavaiban Attila komoly elszántsága s
hadseregének ellenállhatlan hatalma nyilatkozik.</p>
<p>Bismarck azt mondja a parlamentben: »Mi németek csak az Istentől
félünk, mástól senkitől.«</p>
<p>Ez is szónoklat. Ha elemezzük e néhány szót, mérhetlen
gazdagságot találunk benne. Francziaország és Oroszország számára
szólanak e szavak. De a szavak mögött óriási nemzet erős
államszervezete s két millió jó katona áll.</p>
<p>Kossuth szavai mögött a magyar nemzet elszántsága s erkölcsi és
anyagi ereje állott. Egyetlen beszédére kétszázezer katonát
szavazott meg a nemzetgyülés. Az a beszéd gyönge. A költészet és a
tudomány törvényei szerint ezer hibája és hiánya van. De azért
hazánk történetében a legnagyobb és legfenségesebb szónoklatok
egyike. Azért, mert példátlan sikere lett s mert a sikert a
szenvedélylyé fokozódott nemzeti önérzet teremtette meg. Ez az
önérzet nyilvánult abban a beszédben. <span class=
"pagenum"><a name="Page_104" id="Page_104">-104-</a></span></p>
<p>Csodálatos hatalom a pénz is. A magyar nép játszi elméje
gyönyörüen jelzi ezt. Azt mondja: »Kutya ugat, pénz beszél«. A mi
azt teszi, hogy ott, a hol pénzre van szükség, mert a nagy czélt
csak pénzzel lehet elérni, ott a puszta ékesszólás nem egyéb, mint
kutyaugatás.</p>
<p>Rettenetes durva igazság, mégis igazság.</p>
<p>A pozsonyi országgyülés 1825-ik évi november 2-án kezdte meg
tanácskozásait a nemzeti nevelés és közoktatás tárgyában s a
követek e napon 37 szónoklatot tartottak s a szónoklatokba
belevonták természetesen a magyar nyelv mivelését, a közoktatásnak
magyar nyelven való vitelét s Magyar Tudós Társaság alapitását is.
A legkitünőbb hazafiak s koruk legelső szónokai szólaltak föl.
Felső-bükki Nagy Pál, Ragályi Tamás, Deák Antal, idősb Balogh János
s mások.</p>
<p>Semmi eredmény.</p>
<p>Másnap, november 3-án folytatták a tanácskozást kerületi
ülésben.</p>
<p>Reggel 9 órakor kezdődött az ülés s kezdetben néhány perczig
alaki dolgokról folyt a szó. Azután ujra a nagy nemzeti ügyre
került a sor s husz szónok tartott már beszédet s köztük gyönyörü
beszédeket, a mikor huszonegyedik szónoknak ujra felállott
felső-bükki Nagy Pál.</p>
<p>A nemzet ujjászületésének e nagy hőse sohase mondott szebb,
tartalmasabb, ragyogóbb beszédet. A beszéd hatása a jótékony
viharéhoz volt hasonló. Erős megindulás támadt a szivekben s ez
meglátszott minden arczon. És még se lett volna eredmény, ha
véletlenül ott nincs gróf Széchenyi István. <span class=
"pagenum"><a name="Page_105" id="Page_105">-105-</a></span></p>
<p>Nagy Pál hatalmas beszéde a bécsi udvar, a főpapok és a magyar
mágnások ellen mennydörgött. Ezek pusztitották a magyarságot. Ha
most a magyar mágnások egyike, csupán 35 éves, tehát aránylag
ifjabb koru ember, közös hadseregbeli huszártiszt, habár az
Széchenyi István is, előáll s egy budai házmester nyelvének rongyos
magyarságával beszédet tart, ötöl-hatol, akadoz s köpköd, de
tüzesen ajánlja a Magyar Tudós Társaság felállitását, de egyebet
nem tesz: vajjon mi lett volna e beszédnek eredménye?</p>
<p>Semmi!</p>
<p>Az lett volna, hogy azt a német magyarsággal berregő
katonatisztet kinevetik s attól a mágnásocskától megvonják a szót,
a melyhez ugy sem volt joga.</p>
<p>Azonban gróf Széchenyi István nem tartott beszédet. Csak néhány
szót szólt. Csak annyit mondott, hogy neki ugyan itt nincs jussa
felszólalni, nem is akar ő beszélni, hanem a felállitandó Tudós
Társaságra felajánlja összes jószágaiból való egy esztendei
jövedelmét!</p>
<p>Ez már szónoklat volt. Nagy és dicső! A törvényhozók, mint az én
krónikairóm megjegyzi, szokatlan vivátokba törtek ki. Az éljenzés
alatt Vay Ábrahám megyei követ lelkét nehéz honfikeserüség lepte
meg, könyei előtörtek, a nemzet fölébredésének nagy pillanata
zokogásra fakasztá s kardját fölemelve intett az elnököknek, hogy
szólni akar. Az elnökök Kubinyi, liptóvármegyei követ s Máriássy,
gömörvármegyei követ voltak ezen a héten. Mind a két elnök csöndre
intette a rendeket. De perczek multak el, mig Vay Ábrahám
<span class="pagenum"><a name="Page_106" id=
"Page_106">-106-</a></span> magához térhetett s elmondhatta, hogy
elkeseredett az ő szive, de most már jobb időket remél s ő is ad a
Tudós Társaságra tizezer forintot. Jött gróf Andrássy is, gróf
Károlyi György is s jöttek mások. Néhány nap alatt együtt volt
negyedmillió forint.</p>
<p>A mi fölött bölcseink már 35 év óta hiába tünődtek: azt
Széchenyi István gróf szónoklata megteremtette néhány nap
alatt.</p>
<p>Mert szónoklata mögött ott volt a pénznek hatalma.</p>
<p>Tisza Kálmán alig tud beszélni. Se alakja, se hangja, se
lángolása, de még szándéka se volt soha, hogy szónok legyen. És sok
beszéde mégis nagy hatást szült. Mert pártvezér volt. Ellenzéki
korában nem volt ugyan többsége, de nemzeti szenvedély állt
mögötte, – kormányzó korában pedig megbonthatatlan többsége volt
szakadatlanul.</p>
<p>Az utolsó ötven év sok nagy szónokot szült a mivelt nemzetek
kebelében. Fölemlitem például Gambettát, Gladstonet, Castelart,
Beaconsfildet. A remek kor példái s a szépműtan szabályai szerint
ezek közt a legnagyobb szónok Castelar volna s a legkisebb talán
Gladstone. S a legkisebb szónok valósággal mégis Castelar, mert a
siker s a hatalom, melyre támaszkodhatott, nála volt a legkisebb. A
legnagyobb szónoknak Gladstonet kell elismernünk, mert az angol
nemzet ereje és akarata állandóan őt támogatta hosszu időn át.
Pedig beszédei a költői erő, a képzelet hatalma, a gondolatok alaki
tökéletessége dolgában Beaconsfield lord beszédei mögött messze
maradnak el. <span class="pagenum"><a name="Page_107" id=
"Page_107">-107-</a></span></p>
<p>Szilágyi Dezső, ha ily mértékkel mérjük, nem a nagy szónokok
közé tartozik. A korona tekintélye, a nemzet ereje, a tömegek
szenvedélye sohase állott mögötte s nagyon ritkán és csak részben
támaszkodhatott a többségre is. Attól pedig pártállásánál fogva s a
habsburgi hatalom iránt való figyelemből is óvakodott, hogy
beszédeit a nemzeti eszmények és nagy ábrándok igazságaival töltse
meg. Erre pedig nagy képességei voltak. Még jobban óvakodott, mint
gróf Apponyi. Csakhogy Apponyi a nagy nemzeti igazságokat minden
beszédében annyi föltételhez szokta kötni, hogy a közönség mindig
kételkedett, vajjon válság esetén Apponyi gróf a nemzeti
igazságokat emeli-e érvényre, vagy pedig a föltételeket?</p>
<p>Szilágyi beszédei rendszerint tudományos tartalmuak, érvelők,
fejtegetők, felvilágositók, elemzők, még pedig meglehetősen
vitatkozó mellékizzel. Hosszu ideig való tanárkodása meglátszik
beszédein is. Az igazi szónokot a vita folyamán felbukkant
gondolatai, ösztönei és érzései vezetik, Szilágyinál pedig minden
beszéd hosszu tanulmány és megfontolás eredménye szokott lenni.</p>
<p>Gyakran megtörtént vele, hogy addig-addig fontolgatott, mig
utóbb a kérdés lekerült a napirendről, vagy legalább az ő
felszólalásának minden jó alkalma megszünt. Ilyenkor hazavitte s
megsemmisitette el nem mondott beszédeit.</p>
<p>Senkinek se volt annyi el nem mondott beszéde, mint neki.
Harmincz éves parlamenti pályája alatt, azt hiszem, elmondott vagy
száz nagyobb beszédet. <span class="pagenum"><a name="Page_108" id=
"Page_108">-108-</a></span> De el nem mondott, noha jól elkészült
beszédeinek száma bizvást van háromszor annyi.</p>
<p>Nagy kedve telt abban, hogy más szónokot megczáfoljon, de
irtózott attól, hogy őt is czáfolgassa valaki. Ha hosszabb beszédet
akart mondani: a források, adatok, bizonyitékok egész
hadszertárával vette magát körül. Hozta a hadszertárt kezében vagy
hóna alatt. Törvénykönyv, rendeletek tára, hirlapok, előző
beszédek, jegyzetek tömegéből állott az a hadszertár.</p>
<p>Nem tartom minden beszédét szépnek és sikerültnek s nem tartom
minden érvét okosnak és teljesnek. De beszédei közt sok van, a mely
megérdemelné a kiválasztást és összegyüjtést. A közönség komolyabb
része hasznot látna, élvezetet meritene belőle.</p>
<p>A parlamenti beszédek olvasmánynak csak ugy nem valók, mint a
szinmúvek. A szinművet alkalmas művész alakitásában kell látnunk és
hallanunk, hogy értékét igazán megbecsülhessük. A politikai
beszéddel is igy vagyunk. Ha egyes részeinek, valamint az egész
beszédnek közvetlen hatását nem vehetjük észre: alig lehet
fogalmunk annak szónoklati becséről.</p>
<p>Szilágyi beszédeiből se lehetne általánosan kedvelt olvasmányt
állitani össze. Valamint Apponyi beszédeiből se lehet. De azt
hiszem, hogy a jogilag mivelt érett elme Szilágyi beszédeiben mégis
több és tartalmasabb anyagot találna.</p>
<p>De ismétlem, hogy Szilágyiban igen is meg volt a szónoki
lángelme minden ereje. De ő a nyilvános beszédek alkalmával nemcsak
nem használta ezt, hanem <span class="pagenum"><a name="Page_109"
id="Page_109">-109-</a></span> még sokszor el is nyomta. Ennek
okait már kifejtettem. Zárt körben és magántársalgásban folytatott
vitái és fejtegetései tele vannak igaz költészettel, a szépirodalom
és a történet bő ismeretével s a nagy elmék gyors és korlátlan
leleményességével.</p>
<hr class="chap" />
<div class="chapter"></div>
<p><span class="pagenum"><a name="Page_110" id=
"Page_110">-110-</a></span></p>
<h2>IX.</h2>
<p class="summary">(Az ellenzék erőfeszitése Tisza Kálmánt
megbuktatni. – A véderő-vita 1889-ben. – Szilágyi
igazságügyminiszter lesz. – Helyeseltem. – Miért nehéz a hatalomról
lemondani? – Miniszter korában óriási munkát végez. – Teljesen
valótlan, hogy röst lett volna. – A mit tervei közül nem
helyeseltem. – Az itélkezés egysége. – A közvádlók egyoldalu
szigorusága. – A kegyelmezési jog. – Trandafir rémületes
esete.)</p>
<p>Tisza Kálmán nem könnyedén szánta magát arra, hogy kormányába
Szilágyi Dezsőt bevegye. Valami mély rokonszenv ugy se volt köztük
soha. Tisza jól ismerte Szilágyi megférhetetlen természetét, de
egyébként se nagyon szerette a nagy tudományos képzettségü és nagy
elméjü embereket. Egyénileg ugyan becsülte a tudományt, meglehetős
olvasottsága van magának is, az angol parlamenti s általános
politikai életet egy időben tudományosan megismerni törekedett is,
de azért azok közé a Tisza-vidéki magyar politikusok és
államférfiak közé tartozik, a kik a tudományosan képzett elméket
nem eléggé becsülik vagy legalább a jó pajtást és tüskön-bokron át
hű pártfelet sokkal többre becsülik.</p>
<p>A véderő-vita az 1889-ik év kezdetén mindjárt az első napokban
sulyos válsággal fenyegette Tisza kormányát. <span class=
"pagenum"><a name="Page_111" id="Page_111">-111-</a></span></p>
<p>Az ellenzék elvesztette már türelmét. Tisza mind a politikai,
mind a társadalmi téren a boldogulás minden utját ridegen elzárta
az ellenzék tagjai elől. A közigazgatás sok helyütt gonoszul és
szenvedélyesen üldözte még igazságkereső dolgaikban is azokat, a
kikről azt gondolta, hogy Tiszának kellemetlenek. S az üldözöttek
hiába kerestek igazságot a kormánynál. Az 1887-iki választás
hihetetlen visszaéléseket hozott felszinre. A kaposvári
választásnál kitünt, hogy a büntetőtörvénybe ütköző legsulyosabb
büntetteket is szabadon el lehet követni az ellenzék ellen s a
kormánynak javára. S orvoslást nem lehet találni sehol. Se a
kormánynál, se a biróságnál, se a parlamenti többségnél.</p>
<p>Az ellenzék elkeseredett s elhatározta, hogy addig nem nyugszik,
mig Tiszát az ország kormányának éléről el nem zavarja.</p>
<p>Alkalmat, sőt jogot is adott neki erre a véderőjavaslat, melynek
hires 14-ik szakasza a nemzet ujonczmegajánlási jogát korlátozta,
25-ik szakasza pedig a magyar ifjuságot az elnémetesedésre eddig
soha nem ismert erőszakossággal kényszeritette.</p>
<p>Élet-halálharcz tört ki a parlamentben. Maga Tisza mindjárt
kezdetben belátta, hogy ő és kormánya ezt a harczot ki nem birja. A
trónörökös halála alig egy hétre tudott csendet előidézni s
beavatottak széltében beszélték, hogy Tisza egyéni óhajtása igen
élénkké vált a lemondásra.</p>
<p>Csakhogy az egyéni óhajtás erre nem volt elég. A koronát fedezni
kellett s e miatt a harcz elől nem <span class="pagenum"><a name=
"Page_112" id="Page_112">-112-</a></span> volt szabad megfutamodni.
Tisza benső barátai azt hitték, hogy ha Szilágyit megnyerik az
igazságügyi tárczára: akkor a harcz se lesz olyan mérges s talán
még a kormányt meg is menthetik.</p>
<p>Az igazságügyminiszter Fabinyi Teofil volt. Régi ember volt,
legfőbb itélőszéki biró, sőt tanácselnök s jó biró hirében állt. De
ő szolgált az ötvenes években is mint biró, tehát egyik embere volt
az önkényuralomnak. Voltak jeles függetlenségi férfiak, a kik azt
hitték, noha alaptalanul, hogy Fabinyi menthetetlen bűnt követett
el a Bach-rendszer alatt a nemzet ellen s hogy erre nézve
bizonyitékokkal is rendelkeznek. E férfiak közé tartozott gróf
Károlyi Gábor barátom is. Ezek a harczi tűz élesztésére Fabinyi
multját akarták ujabb robbantó szer gyanánt a vitába belelökni.</p>
<p>Én nem örültem volna ennek s hogy ezt valahogy kikerüljük, magam
is felhivtam erre Fabinyi figyelmét, noha vele bizalmas lábon nem
állottam. Én nagyrabecsültem Zádor Györgyöt, Deák és Vörösmarty
egykori benső barátját és Zsoldos Ignáczot, a magyar jogi és
közigazgatási nyelv megteremtőjét. Ők is a legmagasabb biróság
tagjai voltak a Bach-rendszer alatt. Érdemes férfiak, jeles irók és
tudósok s jó hazafiak voltak mind a ketten, Zádor már nem is élt,
nem szerettem volna, hogy szenvedélyes politikai harczok közt
hurczolják meg nevüket és emlékezetüket.</p>
<p>Fabinyi sietett lemondani s igy az igazságügyi tárcza
megürült.</p>
<p>Szilágyi hatalmas ellenzéki beszédet tartott a hires
<span class="pagenum"><a name="Page_113" id=
"Page_113">-113-</a></span> 14-ik szakasz ellen. Óriási hatása lett
a beszédnek. A kormány nemsokára kénytelen is volt ezt a szakaszt
elejteni. Még gróf Andrássy Gyula is kilépett nyugalmából s
közbenjárt a koronánál. Sohase volt népszerübb Szilágyi, mint épen
ekkor.</p>
<p>S ekkor kinálta meg őt Tisza Kálmán az igazságügyi tárcza
átvételével.</p>
<p>Nem könnyedén határozta el magát Szilágyi. Bizonyára több
barátjával tanácskozott e komoly kérdésben, a mely a viszonyoknál
fogva nehéz kérdéssé vált.</p>
<p>Vajjon megmentheti-e ő a Tisza-kormányt? De ha megmenthetné is:
vajjon épen ő vállalkozzék-e erre a szerepre?</p>
<p>Ha pedig meg nem mentheti: vajjon a szenvedélyes harcz nem
morzsolja-e őt széjjel ép ugy, mint magát Tiszát?</p>
<p>Fölkeresett engem is. Egyenesen intézte hozzám azt a kérdést:
mit csinálnék én az ő helyzetében?</p>
<p>Én minden habozás nélkül azt tanácsoltam neki: lépjen be a
kormányba.</p>
<p>– Maholnap belépsz az ötvenéves életkorba. Eddig tanár voltál, a
gyakorlati kormányzás munkáját nem végezhetted. Alkotni csak
kormányzó férfiu állásában tudsz, de hogy erre mikor nyilik ujabb
és kedvező alkalom, senki se tudja. Minél később lépsz be a
kormányba: annál nehezebben és lassabban szerezheted meg a jó
kormányzáshoz való gyakorlati képességeket. Az én óhajtásom pedig
az, hogy elvégre magad is, de a nemzet is meg legyen műveiddel
elégedve. <span class="pagenum"><a name="Page_114" id=
"Page_114">-114-</a></span></p>
<p>Ezzel indokoltam véleményemet.</p>
<p>És azzal, hogy én és függetlenségi barátaim a harczot ezentul se
folytatjuk ő ellene, hanem a kormány feje ellen s ha küzdelmünk
sikerrel jár is, a siker őt semmi esetre se morzsolja szét.
Tárczájának természete se teszi szükségessé, hogy Tisza
gesztenyéjét ő kapargassa ki a parázsból.</p>
<p>Az igaz, hogy nem is kapargatta.</p>
<p>Attól kezdve, hogy Tisza kezéből átvette a miniszteri tárczát,
még majdnem egész esztendeig tartott Tisza kétségbeesett harcza a
parlamentben, de Szilágyi az ő szakminiszteri tárczája körébe
vonult vissza s az ellenzéki támadások zuhataga elé Tisza Kálmánt
megmenteni soha nem állott. Vajjon pedig várták-e ezt Tisza és
barátai? – Nem tudom. Ha várták: akkor csalódniok kellett.</p>
<p>De hálátlansággal vádolni Szilágyit ezért nem lehet. Nem is
lenne okos dolog. A politikai erkölcsről való felfogással minden
esetre ellenkeznék.</p>
<p>Bármit tesz vagy nem tesz Szilágyi: a Tisza-kabinetet meg nem
mentheti.</p>
<p>Ez a kormány a korona és a többség minden támogatása daczára se
állhatott már sokáig fenn. Alig virradt föl rá olyan nap, melyen a
legádázabb támadásoktól ment lett volna. Csakhamar belátta a korona
is, hogy ennek a kormánynak fontos kérdésekben többé hasznát nem
veheti. Ha pedig nem veheti: nem is tartja már sokáig.</p>
<p>Azt se tudom: vajjon Szilágyi biztatta-e Tisza Kálmánt
<span class="pagenum"><a name="Page_115" id=
"Page_115">-115-</a></span> a kellő időben való visszavonulásra?
Nekem ugy látszik, Tisza a legutolsó napig megmaradott helyén, a
meddig csak megmaradhatott. Nagy hiba volt ez.</p>
<p>Mikor szülessék az ember: nem tőle függ. Mikor hunyja be szemét
örökre: rendszerint az se tőle függ. Száz meg ezer emberről mondják
és irják: jókor vagy rosszkor született, jókor vagy rosszkor halt
meg. Ez a beszéd mindig szellemesnek látszik, de mindig
oktalan.</p>
<p>Hanem én ugy látom, a hatalomról lemondani is igen nehéz dolog.
Csaknem azt kell hinnem, hogy a legtöbb ember, a legtöbb államférfi
képtelen fölismerni azt az időpontot, a mikor lemondása czélszerü,
minden irányban jótékony hatásu és szükséges.</p>
<p>Sok oka van ennek. Ez okok minden államférfinál nem egyenlők,
még csak nem is egynemüek. Van azonban egy ok, mely mindegyiknél a
főok. Ez az önszeretet, a hiuság. Vajjon ki hinné azt önmagáról,
hogy ő nem oly méltó a hatalom birtokára, mint ellenfele? Gróf
Andrássy Gyula visszavonulása ritka tünet. Bismarck herczeg erre
nem volt képes.</p>
<p>Mig a Tisza-kormány fennállott: addig Szilágyi igazságügyünk
rendezésében keveset dolgozhatott. De sokat dolgozott a
Szapáry-kormánynak közel három évig tartó fennállása alatt. Ez
időben üditette fel a biróságokat, osztotta szét a királyi táblákat
s készitett nagy csomó törvényjavaslatot.</p>
<p>Fáradhatatlanul munkálkodott.</p>
<p>Meg kell ezt mondanom azért, mert szinte közkeletüvé lett az a
mondás, hogy Szilágyi röst és dologtalan; <span class=
"pagenum"><a name="Page_116" id="Page_116">-116-</a></span> hogy
csak dobzódik evésben, ivásban; hogy csak sétál, vitatkozik vagy
üldögél, a kormányzással keveset törődik, henyél és hizik. Az
élczlapok torzképei ugy ábrázolják őt, a mint elhizottan, nagy
poczakkal, szétterpeszkedve ül vagy fekszik, kezében sódar, előtte
sült pulykák és boros palaczkok s óriási szájjal és fogakkal
fölfalni készül mindent, a mi ennivaló.</p>
<p>Ez a torzkép semmiképen se felel meg az igazságnak. Én az
országnak 1848-tól fogva maig minden igazságügyminiszterét
személyesen ismertem, mindegyiknek munkálkodását 1867-től kezdve
közvetlenül megfigyeltem s egyet se találtam, a ki munkásabb és
fáradhatatlanabb lett volna, mint Szilágyi. A szakadatlan
munkásságban talán csakis a mai miniszter közeliti meg.</p>
<p>De hát mit dolgozott?</p>
<p>Nem sorolom föl munkáit egyenként. E művem egész alkata kizárja
a statisztikát. De munkálkodásának természetéről egyet s mást el
kell mondanom.</p>
<p>Az a jó igazságügyi kormányzat, melynek vezetése mellett gyors,
biztos és alapos a törvények alkalmazása. Ezt pedig csak jó
birákkal lehet elérni. A jó biró pedig a gondos ellenőrzés mellett
csak ott terem, a hol csak alkalmas ember nyer birói állást; a hol
a kéz alatti pártfogás semmit se ér; a hol a jó birót megbecsülik,
a rosszat pedig szemmel tartják; a hol a felső biróságokat jól
alakitják s a felső biróságokhoz nem szamárlépcsőn s nem ludjárás
sorjában kerül a biró. A hol tehát érdeme, munkája, sikere,
buzgósága, elmeereje s jellemtisztasága szerint méltatják a birót.
<span class="pagenum"><a name="Page_117" id=
"Page_117">-117-</a></span></p>
<p>Szilágyi föltette magába, hogy a birák alkalmazásánál,
előléptetésénél szigoru és igazságos lesz. Tehát az emberi elme
határán belül minden birót tökéletesen megismerni törekszik. Semmi
hivatlan értesitést el nem fogad, minden külső ajánlást és
pártfogást kereken visszautasit.</p>
<p>Rettenetes munka ez.</p>
<p>Éjjeleket, nappalokat forditott kivált a királyi táblák
szétosztásánál e munkára. De máskor is és mindig. Száz oldalról
szerezte az értesitést. Száz jegyzést csinált. Különböző alaku és
beosztásu rovatos ivekben készittette a kimutatásokat s ezeken
eltünődött napok számra. Egyszer azt mondta nekem ilyen ivhalmazra
könyökölve.</p>
<p>– Tudod-e, hogy én az ország minden biráját a hivatalos adatok
szerint teljesen ismerem?</p>
<p>Kérdezősködött tőlem egyes birákról. Tudta, hogy csak azokról
adok feleletet, a kiket tökéletesen ismerek. De mindig elkérdezte:
mióta és honnan ismerem azt a birót? Mely iskolában tanult? Van-e
jól termett nagy feje? Egyes itéletét megjegyeztem-e?</p>
<p>A fehérvári törvényszékhez kinevezett egy ügyvédet. Csak azután
kérdezte tőlem: ismerem-e s jónak tartom-e kinevezését? Mondtam
neki: ismerem; jó biró lesz az az ügyvéd. – Eljött hozzá az a volt
ügyvéd, megköszönni a kinevezést. Megnézte jól. S akkor nekem esett
és jól összeszidott, miért tartom jónak azt a kinevezést?</p>
<p>– Ha előbb látom, ugymond, nem nevezem ki. Nincs nagy feje,
esetlen az állása, akadozó a beszéde, parasztos a képe!
<span class="pagenum"><a name="Page_118" id=
"Page_118">-118-</a></span></p>
<p>Kinevettem.</p>
<p>Csak egyetlen példa ez a sok közül s nem is a legnyersebb példa.
Sokat hozhatnék föl, majdnem hihetetlen eseteket is arra nézve,
gyakran mily kicsinyes, mily szeszélyes volt, mig felfogása az
emberről s elhatározása a kinevezés iránt véglegesen megalakult. De
e példával is magyarázni akartam, mily gondos volt ő a birák
alkalmazásában. Gondossága gyakran szőrszálhasogatássá fajult. De
ez inkább idegeinek gyöngesége s nem elméjének tévelygése volt.</p>
<p>Voltak oly eszméi is igazságszolgáltatásunk javitása körül, a
melyeket nem helyeseltem.</p>
<p>Az itélkezés egységének elérése vagy megközelitése egyik nagy
eszméje volt. Ugy látom, ennek fontosságát a német felfogás emelte
ki. Legmagasabb biróságunk köreiben is sokan voltak és sokan vannak
ez eszmének hivei. Sok erős birói elme törte fejét a fölött, miként
lehetne az itélkezés egységét elérni. Ismételten erős eszmecserébe
bocsátkoztam e fölött Szilágyival.</p>
<p>Nekem különös nézetem van e kérdésben.</p>
<p>Én elvileg az itélkezés egységét jónak tartanám ugyan, de az
arra való törekvést, a különös és szándékos törekvést rossznak
tartom.</p>
<p>Tökéletes birói elme minden népnél s minden időben kevés. Az
ugynevezett nagy birák ép oly ritkán születnek, mint a nagy irók. A
nagy biró törekedhetik az itélkezés egységére, mert az ő kezében a
minden egyes ügyben külön-külön jelentkező igazság nem csonkul meg
az egység kedvéért, de a birák legnagyobb <span class=
"pagenum"><a name="Page_119" id="Page_119">-119-</a></span>
részének kezében igen is megcsonkul. Ez pedig már nagy baj. Minden
külön ügy külön egyéniség. Az egységre törekvés a mesebeli
Prokrusztesz-ágy. Nem az ágyat tágitják a ráfektetett igazság
mértéke szerint, hanem az igazság kezét-lábát vagdalják el az ágy
mértéke szerint.</p>
<p>Hosszas megfigyeléseim erre a tapasztalatra birtak engem. A
váltó és kereskedelmi jog mezején még türhető az itélkezés egysége,
de az öröklési és kötelmi jog terén már sok veszélylyel jár, a
büntető igazságszolgáltatásban pedig egyenesen vétkes dolog s
gyakran borzasztó is. Még azt se helyeseltem soha, hogy nálunk, a
mi gazdálkodó népünk erkölcsei és szokásai mellett a kereskedelmi
jog terén az itélkezés egységére a német legfőbb biróság
itélkezésében keressék az irányt s az alkalmazkodás módjait. Néhány
nagy elméjü s nagy tudásu biránk hozta ezt a Kuriánál divatba, de
bizony helytelenül. Ideje már vele végleg szakitani.</p>
<p>E nézeteket fejtegettem Szilágyi előtt.</p>
<p>Nem igen tudtam meggyőzni őt. Ő ugyan az angol birósági
rendszert magasabbnak tartotta, mint a németet, de azért az angol
birák felfogásában is az egységre törekvést látta fődolognak. Abban
a felfogásban, mely oly nagy sulyt fektet az előzetes és analóg
esetek tanulságaira. Pedig mégis nagy a különbség az angol és a
német gyakorlat között, mivelhogy az angol nemzet jogélete csak
esetenkénti törvényeken, a német nemzeté pedig rendszeres
törvényeken nyugszik. A miénk is csak esetenkénti törvényeken
nyugodott a legujabb <span class="pagenum"><a name="Page_120" id=
"Page_120">-120-</a></span> időkig. Az angol és a magyar rendszert
én többre becsülöm. E rendszerben jobban képződik a birói elme.
Erősebbé és mélyebbé válik. A jó igazságszolgáltatást pedig inkább
a jó biró teremti meg, mint a jó törvény.</p>
<p>Valami haszna mégis lett eszmecserénknek. A táblák
szétosztásakor sok kalandos terv merült fel az itélkezés egységének
biztositására. E tervek legnagyobb része legalább dugába dült még
kellő időben, mert Szilágyi azután nem erőltette nagyon a
dolgot.</p>
<p>Másik különös eszméje volt, hogy a közvádlók az
igazságszolgáltatásban csak a szigort és mindig csak a szigort
képviseljék; a tünetek és bizonyitékok közül csak a terhelőket
tartsák szemük előtt s az enyhitést és mentést bizzák a
védelemre.</p>
<p>Határozottan elleneztem ezt. Ezzel megtagadjuk a megyei és a
magyar és a helyes felfogást. Magam is azt gyakoroltam, de mindig
megköveteltem is, hogy a közvádló az egész igazságot tartsa szeme
előtt s ne csak egyes részecskéit. Ezer és ezer nagy ok van
erre.</p>
<p>Szilágyi szigorusága határtalan volt. A tanszék rideg elveitől a
kormányzó padján se szabadulhatott. Az állam büntető hatalma
szentség volt előtte. A kegyelmezési jog gyakorlásáról a legtöbb
esetben tudni se akart. Azt hitte, a birói tekintélynek árt a
kegyelem.</p>
<p>Előhoztam neki még 1894-ben, hogy nemzetünk ezeréves állami
fennállásának ünnepét nagy kegyelmi ténynyel is meg kell szentelni.
Szinte dühbe jött a nézetem miatt.</p>
<p>– Majd én az ügyészekre bizom ám a kegyelmezési jog gyakorlását!
<span class="pagenum"><a name="Page_121" id=
"Page_121">-121-</a></span></p>
<p>Még erősebb hangon feleltem szavaira én.</p>
<p>– Ha a király koronázásakor megkegyelmezhettünk néhány száz
szerencsétlennek, a honalapitás emlékére még inkább meg kell
tennünk azt. Aztán mit beszélsz te az ügyészek kegyelmezési
jogáról?</p>
<p>Felvilágositott, hogy a király csak az ő javaslatára ad
kegyelmet, ő pedig csak a királyi ügyészek véleményére készithet
javaslatot; se a király, se ő az irásokat át nem nézheti, tehát
elvégre az ügyészektől függ a kegyelmezés. Ebbe pedig ő bele nem
megy.</p>
<p>Nagy tévedés volt e felfogása, de azért megmaradt mellette.</p>
<p>Egykor előhoztam neki Trandafir esetét s javasoltam, hogy az
állam adjon a szerencsétlennek holtig kenyeret.</p>
<p>Hihetetlen eset ez. Egész részletességgel nem is irhatom meg
ezuttal, csak röviden emlékezem meg róla.</p>
<p>1856-ban a Bánátban rablógyilkosság történt. A gyanu Trandafirra
esett s bár váltig tagadott mindent, 1859-ben mégis elitélték 18
évi fegyházra, kis vagyonát elárverezték, feleségét, három
gyermekét szélnek eresztették, ezek el is pusztultak mind.
Uton-utfélen koldulva, nyomorogva, éhen-szomjan, rongyosan meghalt
valamennyi.</p>
<p>A Rháday-biztosság 1871-ben kideritette az igazságot; a valódi
tetteseket elfogták s azokat a szegedi törvényszék 1872-ben el is
itélte, Trandafirt pedig és társait ártatlanoknak nyilvánitotta.
Erről azonban a törvényszék nem értesitette se Trandafirt, se a
fegyház igazgatóját, <span class="pagenum"><a name="Page_122" id=
"Page_122">-122-</a></span> se a kormányt s a királyi ügyész se
értesitette Kozma Sándor királyi főügyészt.</p>
<p>Trandafir és két társa szenvedett tovább.</p>
<p>Az uj itélet fölebbezés utján fölkerült a pesti királyi táblára,
itt az itéletet feloldották s valami pótlást rendeltek. Megint
eltelt egy-két év, mig végre a kuria is elitélte a valódi
tetteseket, a kik különben már 1871 óta a szegedi vár börtöneiben
ültek. De se a királyi táblának, se a kuriának nem volt annyi esze,
hogy Trandafirt vagy a kormányt értesitette volna az itéletről.</p>
<p>Trandafir tovább szenvedett. Társai időközben a fegyház oduiban
el is haltak.</p>
<p>Végre kitelt a 18 esztendő s Trandafir 1877-ben kiszabadult.
Épen 21 esztendeig szenvedett ártatlanul.</p>
<p>Roskadt, öreg, erőtlen, elsorvadt testével haza vánszorgott,
alig emlékeztek már nevére is, de azért valaki tudatta vele, hogy a
valódi bűnösök már 1871 óta bünhődnek s őt már 1872-ben ártatlannak
mondta ki a biróság.</p>
<p>De hát miért szenvedett ő 21 esztendeig! De hát miért kellett
szenvednie legalább az utolsó öt éven át? Hol van házacskája? Hol
van felesége? Hol van három apró gyermeke? Ki adja ezeket neki
vissza? De ki ad neki most már csak mindennapi kenyeret is?</p>
<p>Egy képviselőtársam folyamodott Fabinyi igazságügyminiszterhez
valami kárpótlásért, valami biztos kenyérért, habár
kolduskenyérért. Kérelmét elutasitották.</p>
<p>Nincs az államnak ilyesmire pénze! <span class=
"pagenum"><a name="Page_123" id="Page_123">-123-</a></span></p>
<p>Az a képviselőtársam aztán pár év mulva engem kért meg: szóljak
Szilágyinak. Hiszen égre kiált szegény Trandafir szenvedése!</p>
<p>Szóltam. Hiába szóltam. Keserü szóváltás lett az egészből, semmi
más.</p>
<p>– Nincs alap!</p>
<p>Ez volt Szilágyi felelete. És az, hogy a kormány egyszer már
elutasitotta Trandafirt.</p>
<p>Nem nyugodtam meg az esetben. Sokáig törtem a fejem, mit
csináljak. Szilágyi ellenzése mellett sikerhez ugy se juthattunk.
Végre is tünődésem közben meghalt a szegény Trandafir. S megszünt a
kérdés.</p>
<p>Mi volt ez Szilágyitól?</p>
<p>Nem embertelenség. Hiszen neki csak ugy fájt az eset, mint
nekem. Hanem a mikor szive bezárult az egyes ember szenvedései
előtt: ugyanakkor lelke a legmagasabb állami érdek előtt nyilt
meg.</p>
<p>Nem akarok gunyolódni a szavakkal. Én nem is ugy cselekedtem
volna, mint Szilágyi. Hiszen maga Jézus is arra intett: »ne légy
felettébb igaz«. A mit Szilágyi tett: az a summum jus. De egyuttal
a summa injuria is. Igazság, de kegyetlen igazság.</p>
<p>Mert hát igaz, hogy az államnak nincs erre külön pénze. Ámbár e
bajon egy ötsoros törvényjavaslattal nyomban lehet segiteni.</p>
<p>Hanem hát Szilágyi előtt az állott: mit csináljon ő azokkal a
birákkal, a kik 1859-ben az alaptalan itéletet hozták? Hol vannak
azok már? Vagy elhunytak vagy magas állásokban vannak. – És mit
csináljon ő azokkal <span class="pagenum"><a name="Page_124" id=
"Page_124">-124-</a></span> a birákkal, a kik 1871 óta a szegedi
törvényszéken, a királyi táblán s a kurián azt a hihetetlen
könnyelmüséget, azt a borzasztó mulasztást elkövették, a mely miatt
Trandafirnak tovább kellett szenvedni? Hiszen e birák is vagy
elhaltak vagy nyugdijban és közbecsülésben élnek vagy a legmagasabb
birói székeket töltik be!</p>
<p>Most ő ezeket fegyelmi pörrel üldözze?</p>
<p>Ő hirdesse hivatalosan szerte az országban, de országunk
határain kivül is, hogy nálunk mind a biráskodás, mind az
igazságügyi igazgatás ily botrányosan hanyag és megbizhatlan?</p>
<p>A társadalomnak szüksége van arra, hogy a biróság tekintélye
szent legyen és sérthetetlen. A biróság tekintélyének egyik legfőbb
őre épen ő. De hát épen ő szaggassa meg ezt a tekintélyt e
borzasztó eset föltárásával?</p>
<p>Trandafir szenvedése egy embernek szenvedése. De ha a biróságot
megalázzák: az a legmagasabb állami érdekek sérelmét idézi elő s az
már minden jó hazafi erkölcsi szenvedése lenne.</p>
<p>Fiat justitia: pereat mundus. Ez nagy szó. De a korszerü állam
ezt nem követheti. Legyen igazság igenis, de ugy, hogy sérelem a
világban ne essék. A közérdek a legmagasabb törvény.</p>
<p>Ime Szilágyi eszejárása.</p>
<p>Ő a korszerü, az uj szabadelvü felfogás embere. Mindent a
közért. Az állam ereje és tekintélye a legmagasztosabb közjó. S ez
nála nemcsak szerep, nemcsak <span class="pagenum"><a name=
"Page_125" id="Page_125">-125-</a></span> politikai meggyőződés és
kormányzó férfi kötelességérzete. Ez ő nála bölcseleti igazság is,
a tudománynak vitathatlan elve s egész lelkének alkata, érzése és
gondolkozása, ösztöne, büszkesége és szenvedélye.</p>
<p>Mily szép volna Trandafirnak vagyont adni, esetét kiszinezve a
közönség elé terjeszteni s egyuttal neki is a közönség elé állani:
ime egy államférfi, a ki jó sziv, nemes lélek, érező kebel; maga a
gondviselés, a ki letörli a könyeket s egy egész életnek irtóztató
szenvedéseit kész enyhiteni!</p>
<p>Mennyi dicséret, mennyi dicsőség!</p>
<p>E helyett fagyos sziv, rideg lélek, sivatag gondolkozás, mikor
az ember szenvedését látja, de szilárd és még önnön szivével se
alkudozó, mikor arról van szó, hogy a közjót, az állam érdekét, a
biróság tekintélyét kell megvédeni.</p>
<p>Szivtelen ember volt, de derék államférfi volt Szilágyi még
Trandafir esetében is. Elfordulunk tőle, de kalapot emelünk
előtte.</p>
<hr class="chap" />
<div class="chapter"></div>
<p><span class="pagenum"><a name="Page_126" id=
"Page_126">-126-</a></span></p>
<h2>X.</h2>
<p class="summary">(A birók helyzete. – E helyzet javitása. – Más
legyen az előadó s más az itéletmondó biró. – Az egyházpolitika. –
Szilágyi szerepe. – A király kedvetlenül fogadja el miniszterének.
– Miként szokta előterjesztéseit a király előtt megtenni? – Elnöki
beszéde a királyhoz az ezredéves ünnepen. – Nem helyeseltem, hogy
Bánffy ellen a személyes üldözés és az erkölcstelen pártszövetség
élére állt.)</p>
<p>A biróság helyzetének javitása fölött sokat tanakodtunk. Ez a
helyzet régóta szomoru, sőt még kinos is.</p>
<p>Kevés a biró, sok a munka, kicsiny a fizetés: ime ez az a
szomoru, sőt kinos helyzet.</p>
<p>Sok dologgal találkoztam már az életben, a melyet sohase tudtam
megérteni. Az érthetetlen dolgok közé tartozik az is, hogy a biró
munkájának értékét az elintézett számok statisztikája szerint
itélik meg.</p>
<p>Ez tökéletes hülyeség.</p>
<p>Mikor a vármegye tisztviselője voltam, megesett velem, hogy egy
óra alatt elintéztem ötven ügyszámot. De megesett velem az is, hogy
egyetlen ügyön öt hétig s naponként tiz-tizenkét órán át dolgoztam.
Az egyik esetben alig két percz, a másik esetben négyszáz óra esik
egy ügyre.</p>
<p>Már most ha a hülye felfogás szerint itélik meg birói
képességemet: az első esetben én vagyok a legderekabb <span class=
"pagenum"><a name="Page_127" id="Page_127">-127-</a></span> biró,
noha voltaképen alig dolgoztam valamit; – a második esetben pedig
én vagyok a leghanyagabb biró, mivelhogy heteket, hónapokat
pazaroltam el egy ügyre. Pedig munkámra testem és lelkem minden
erejét ráforditottam.</p>
<p>Egy-két tudatlan miniszteri tanácsos s néhány bolházó elnök és
tanácselnök vezette félre a minisztereket és a józan észt: ugy
honosult meg nálunk, megint német példa után, ez a rossz
felfogás.</p>
<p>De hát meghonosult.</p>
<p>Következése az lett, hogy a birák, kivált a táblákon és az egyes
biróságoknál, de még a Kurián is, elkezdtek a statisztika és a
minősitési tábla számára dolgozni, elkezdték erejüket kimeriteni,
éjjelüket-nappalukat elrontani, szemüket és agyukat és életkedvüket
pusztitani, hogy a divatos hetenkénti ügyszámot elérhessék. Ezzel a
birói kar, a tanultságnak, az értelmiségnek és a jellemnek e kiváló
tábora olyan sorsra jutott, mint az ólombányák kőfejtő rabszolga
népe.</p>
<p>Mivelt és szabad embereknek rosszabb sorsuk már nem lehet. Az
életnek örömei egy pályán se hervadnak oly gyorsan el, mint a
magyar birói pályán. Vasizom és bivalyideg legyen az, mely e pályán
idő előtt meg nem romlik. Természetesen csak a jó és gondos biróra
áll ez a szabály, a ki az ügyek mélységébe bele akar tekinteni. A
felületes biró könnyedén átugrik sok birói kötelességen. De épen ez
oknál fogva az ügyek nagy része is a felületes, a tessék-lássék
elintézés sorsára jut.</p>
<p>Sokat tünődtem a javitáson. <span class="pagenum"><a name=
"Page_128" id="Page_128">-128-</a></span></p>
<p>Vég nélkül a birák számát szaporitani nem lehet.</p>
<p>A fizetést se lehet az angol biró javadalmának magasságára
fölemelni. De ez maga nem is igen segitene a főbajon, a birói elme
tulterhelésén.</p>
<p>Csak egy biztos mód van, visszatérni a magyar észhez, a megyei
észhez, az embert és a birói elmét az ő méltósága szerint megillető
munkához.</p>
<p>S ez abból áll: a biró ne terjessze elő az ügyet, ne
tanulmányozza azt előre, még csak ne is lássa előre az irásokat.
Alkossunk fiatalokból egy birósági segitő személyzetet, a minő
hajdan a juratusok, megyei jegyzők és fiskusok személyzete volt. Ez
készitsen az iratokból kivonatot, ez terjessze a tanács elé az
ügyet s a biró ne tehessen egyebet, csak figyeljen, tanácskozzék és
döntsön. Mint hajdan a vármegyénél s a szeptemvirális táblánál s
részben a királyi táblánál és kerületi tábláknál is.</p>
<p>Ma a társas biró legalább négy napon át ülésben van. De
délutánonként s a többi napon is éjjel-nappal az ügyeket és
irásokat bujja, forgatja, tanulja s készül az előadásra. Szeme
romlik, gondolkozása fárad, agya soha nem pihenhet igazán, termete
görnyed, istennek szabad napvilágát s tiszta levegőjét alig
élvezheti, családjának s a lélek nemes örömeinek alig szentelhet
időt és nyugalmat. S mi a jutalma? Nyomorult fizetés, csekély
nyugdij, lassu előbbre haladás.</p>
<p>Ez a jó biró sorsa. A rossz biróról nem beszélek.</p>
<p>Régóta pengetem ezt az eszmét. Paulerben nem volt kezdeményező
képesség. Ő az osztrák rendszerben nőtt <span class=
"pagenum"><a name="Page_129" id="Page_129">-129-</a></span> fel
különben is. Perczel a szolgabiró gondolkozásán és miveltségén túl
nem látott semmit s nem is törődött semmivel. Csak tisztességes jó
ember és jó pajtás volt. Szilágyitól méltán vártam a nagy ujitást.
Talán el is szánta volna magát rá, ha válság válság után nem
következik, ha tünődése és fontolgatása véget érhet, ha az
egyházpolitika ránk nem szakad s ha a politikai vezérség nemes
nagyravágyása meg nem üli lelkét.</p>
<p>De azért a biróságok határozottan javultak vezetése alatt. Az
embereket jobban megválogatta mint elődei s mint közvetlen utóda.
Közel hat évi kormányzása nem mult el nyomtalanul. A táblák
szétosztása, az esküdtszéki intézmény előkészitése, választási
ügyekben a kuriai biráskodás s részben az egyházpolitikai javitások
is az ő nevéhez kapcsolódnak.</p>
<p>Az egyházpolitikának ő nem volt se kezdője, se alkotó hőse. Erre
nézve az országos közvélemény nagyobb szerepet tulajdonit neki,
mint a mekkorát valósággal játszott. Nem hiszem, hogy eljött volna
már az ideje: elfogulatlanul megirni az egyházpolitika történetét.
Hiszen ez még most is az érzékeny politikai kérdések közé tartozik.
De ha egyszer megirják: Szilágyinak szép és tartalmas fejezetet
szánnak ugyan abban a történetben, de az a történet valósággal
mégis Wekerle Sándor, Hieronymi, gróf Csáky, báró Bánffy Dezső,
báró Fejérváry s rajtuk kivül még egy-két államférfi története
lesz. Mikor az egyházpolitikát csináltuk, Szilágyinak nagy hasznát
vettük ugyan, de merevsége, makacssága sok bajt is idézett elő.
Kevesen tudják ezt. <span class="pagenum"><a name="Page_130" id=
"Page_130">-130-</a></span></p>
<p>Wekerle kormányát a közvélemény nagy kormánynak nevezte el.
Méltán Kiváló férfiak voltak benne s köztük Szilágyi a kiválóbbak
egyike. De a nagy nevet még se tagjainak egyénisége miatt érdemli
meg. Hanem a miatt, mert csodálatosan nagy és nehéz feladatot
végzett sulyos bonyodalmak közt öntudatosan és nagy elszántsággal.
Hajszálon függött az alkotmány a magyarság vezető hatalma s a
szabadelvü haladás minden nagy érdeke. Ezek megmentéseért folyt az
a harcz, melyben nekem is s barátaimnak is oly nehéz munkát kellett
végeznünk.</p>
<p>Mikor a Wekerle-kormány alakulófélben volt: Szilágyi már akkor
elvesztette a korona föltétlen bizalmát. Egykoru biztos értesités
alapján állitom ezt. Röviden el is kell mondanom e kérdés
történetét. Csak azért is, hogy ha valamely részletben tévednék,
maguk az illetékes férfiak deritsék föl s esetleg igazitsák helyre
a tévedést. Az én értesülésem biztos forrásból, noha természetesen
nem közvetlen forrásból ered.</p>
<p>Ő felsége a szakminiszterek kinevezésére erős alkotmányos
érzékkel a miniszterelnök véleményét szokta elfogadni ugyszólván
kivétel nélkül. Igy történt volna a Wekerle-kormány alakitásakor
is. Wekerlének eszébe se jutott mást ajánlani
igazságügyminiszternek, mint Szilágyit. Hiszen őt a király már
Tisza Kálmán és gróf Szapáry Gyula javaslatára ismételve szó nélkül
kinevezte.</p>
<p>Most azonban a király a leggyöngédebb és legudvariasabb módon
tudatta Wekerlével, hogy őt ugyan a szakminiszterek személyi
kérdéseiben korlátozni nem <span class="pagenum"><a name="Page_131"
id="Page_131">-131-</a></span> óhajtja, de azt mégis szeretné, ha
lehető volna, hogy Szilágyi ne legyen miniszter.</p>
<p>Nagy szó volt ez. A király óhajtása személyi kérdésben nagy
sulyu körülmény. Okos miniszterelnök, kivált kormányalakitás
idején, de máskor is czélszerünek, sőt szükségesnek látja az ily
óhajtás teljesitését. Wekerle Szilágyi nélkül jött haza Bécsből, a
hol akkor a királylyal tárgyalt.</p>
<p>Itthon közölte ezt pártja főbb embereivel. Közölnie is kellett
mulhatlanul, minthogy Szilágyi egyszerü mellőzése legalább is
feltünő lett volna s bizonyára bonyodalmak támadnak belőle.
Szilágyi nem az az ember, a ki ilyesmit szó nélkül zsebre
tegyen.</p>
<p>Tisza Kálmán abban a véleményben volt, hogy Szilágyi mellőzése
lehetetlen. A mely kormány szerinte a kötelező polgári házasságot,
az állami anyakönyvvezetést s a többi gyökeres egyházügyi javitást
tüzi ki elvül, de alakulásakor épen Szilágyi Dezsőt mellőzi: az a
kormány azt a gyanut támasztja maga ellen, hogy szándéka nem
komoly, akarata nem elszánt. Szilágyi mellőzése s e gyanu
feltámadása már veszélyeztetné a kormányt s a nagy egyházügyi
javaslatok győzelmét, mert azonnal életre keltené a reakcziót s
bátrabbá tenné a klerikális ellenzéket.</p>
<p>Tiszának igaza volt. Érvei meggyőzték Wekerlét. Wekerle azonnal
sietett vissza Bécsbe a király elé terjeszteni ezt a felfogást s ez
előtt meghajolt nyomban a király is.</p>
<p>Igy lett Szilágyi a nagy kormány igazságügyminisztere.
<span class="pagenum"><a name="Page_132" id=
"Page_132">-132-</a></span></p>
<p>Még sokan emlékeznek részletesen a Wekerle-kormány első
bukására, mely a leghevesebb egyházpolitikai harczok közt Kossuth
temetése után negyedévre az 1894-ik év nyarán következett be.</p>
<p>Nem beszélem el apróra e bukás történetét. Hosszura nyulnék e
művem. Elvégre Wekerle ujból megbizást nyert a koronától. A király
Budapestre jött a válságot megoldani. Egész héten át folytak a
tárgyalások. Wekerle Szilágyi nélkül nem akart uj kormányt alkotni,
ő felsége pedig Szilágyit elfogadni épen nem akarta. A hosszas
tárgyalások vége az lett, hogy ő felsége utóbb mégis csak elfogadta
Szilágyit.</p>
<p>Csodálatos eset volt ez s 1867 óta nem is volt ilyenre példa. De
nagyon ritka az ily példa más nagy államban is.</p>
<p>Ő felsége gróf Csáky Albin vallásügyi miniszter ellen is táplált
kifogásokat. Gróf Csáky tünődés nélkül elfogadta a helyzetet
olyannak, a minővé rá nézve a király óhajtása által alakult s
rögtön és föltétlenül lemondott állásáról. Ő felsége óhajtása
ellenére egy pillanatig se maradt meg helyén.</p>
<p>Vajjon Szilágyi ismerte-e a király óhajtását 1892-ik évi
novemberben, mikor a Wekerle-kormány először alakult s 1894-ik évi
juliusban, mikor ugyanaz másodszor alakult?</p>
<p>Ismerte. Hiszen előtte se maradhatott titok az, a mit oly sokan
tudtak. De egyébként is, mint tőle tudom, Wekerle mindent közölt
vele.</p>
<p>Itt merül fel most már az a kérdés: vajjon Szilágyi miért nem
cselekedett akként, a hogy’ gróf Csáky? <span class=
"pagenum"><a name="Page_133" id="Page_133">-133-</a></span></p>
<p>Előre kijelentem, hogy én helyeslem gróf Csáky elhatározását s
annak indokát, mert az ő politikai egyéniségének az felelt meg. De
határozottan helyeslem Szilágyi Dezső elhatározását is s ennek az
elhatározásnak nagy indokait.</p>
<p>Bármint kárhoztatta az udvari emberek eszejárása Szilágyit, ő a
maga konok elhatározásával nagy államférfiui cselekményt hajtott
végre. S e cselekmény nagyságán és nemességén még az se változtat,
hogy követői alig akadnak s a Habsburgok államaiban alig is
akadhatnak.</p>
<p>Szilágyinak a miniszteri álláshoz való konok ragaszkodása azt
jelentette s Szilágyi tudatosan akarta is, hogy azt jelentse, hogy
az ország törvényhozásában s kormányzásában az ország általános
érdeke előtt a csupán személyi kérdésekre vonatkozó királyi
óhajtásnak meg kell hajolni. S ha általános érdek az, hogy most az
egyházügyi harczok közepén a nagy javaslatokat ő képviselje s ne
más: akkor neki helyén kell maradnia, a meddig csak lehet, még ha
ez a király kedvetlenségével járna is.</p>
<p>Sok adomaszerü történet él az egykoruak emlékezetében arról,
minő nyiltan és őszintén, sőt minő nyersen szokott Szilágyi Dezső a
király előtt beszélni s előterjesztéseinek indokolásában s a
királylyal való vitázó értekezésben minő szilárdan szokta a
helyzetet feltárni s javaslatának okait minő meztelen valóságukban
előadni.</p>
<p>Sok tulzás, sok valótlanság is van ez elbeszélésekben.
<span class="pagenum"><a name="Page_134" id=
"Page_134">-134-</a></span></p>
<p>A király például egyik értekezés alkalmável elejtette irónját s
Szilágyi nem vette föl, nem hajolt le érte, nem adta a király
kezébe, hanem csak nézte a padlón fekvő irónt. Szolgát kellett a
királynak becsöngetni: vegye föl az irónt.</p>
<p>Ez az adoma valótlan is, izetlen is. A király nem igen szokott
négyszemközti értekezés alkalmával irónt tartani kezében, hadonázni
pedig épen nem szokott vele, hogy esetleg kiejtse kezéből. A király
ily alkalommal nem mozgékony; – minden tagjának minden mozgása
lassu, kimért, katonás. Izgatott lenni nem szokott s annyira
gyöngéd és udvarias, hogy egy leesett vagy elgurult irónt fölvenni
miniszterének egyáltalán meg sem engedné.</p>
<p>Szilágyi igenis nyilt, egyenes, őszinte volt mind
előerjesztéseiben, mind érvelésében, a mikor a királylyal
értekezett. Ritkán történt ez; miniszterségének utolsó két évében
alig is került a sor erre egyszer is; – érintkezésük ez idő alatt
az uralkodó családot érdeklő alig egy-két személyi ügyre
szoritkozott s mindenkor a legszorosabb hivatalos határok közt
mozgott.</p>
<p>Korábban se sokszor, de korábban néhányszor mégis értekezett
vele a király. De ez esetekben se volt Szilágyi őszintébb és
szókimondóbb, mint például Andrássy, Bittó, Szlávy, Kerkapoly vagy
Wekerle. Általában a király nemcsak teljes nyugodtsággal fogadja,
de meg is várja, hogy a miniszter, a mikor előterjeszt vagy indokol
valamit, teljes nyiltsággal beszéljen még akkor is, ha nézete az
övével ellenkezik. Tisza Kálmán például <span class=
"pagenum"><a name="Page_135" id="Page_135">-135-</a></span> nem
szeretett, nem is akart a királylyal vitatkozni, el is kerülte, a
mikor csak lehetett, de több miniszter, s ezek közt Szilágyi is,
bizony nem tért ki a vita elől.</p>
<p>Szilágyinak például az 1891-ik év elején volt érdekes vitája a
királylyal.</p>
<p>Arról volt szó, mit csináljanak a papokkal, a kik se a
törvénynek, se a kormány elkeresztelési rendeleteinek nem fogadnak
szót, sőt megsértik mind a kettőt s folyton zavarják a törvényes
rendet s a társadalom nyugalmát.</p>
<p>A kormány szemet nem hunyhat: ez bizonyos. Hova lesz az állam
tekintélye s a törvények szentsége?</p>
<p>A papokat vég nélkül sorra büntetni oly dolog, melyet lehetőleg
el kell kerülni. Nem szabad a papoknak alkalmat adni arra, hogy
könnyü szerrel jussanak az olcsó vértanuság koszorujához.</p>
<p>Kivenni a kezükből a házassági és anyakönyvi hatáskört: nagy sor
lesz. Rögtön nyakig esünk bele az állam és egyház közt kitörő
harczba.</p>
<p>Efféle tünődések közt kérdezte meg a király Szilágyit: mi a
véleménye.</p>
<p>Szilágyi a Szapáry-kormány nézetén volt. Szemet nem hunyni, a
gyökeres egyházpolitikai változtatásokat elodázni s e helyett a
vétkező papokat megfelelő szigorral büntetni: ez volt véleménye
akkor. Véleményét kifejtette s bőven indokolta a király előtt. Az
volt a nézete, hogy az egyház előbb-utóbb megunja majd az
ujjhuzást, megnyugszik s a törvény és alkotmány tiszteletére
tanitja papjait. Csak gyöngék ne legyünk s a megfelelő szigortól ne
féljünk. <span class="pagenum"><a name="Page_136" id=
"Page_136">-136-</a></span></p>
<p>A király az értekezés végén ezt felelte:</p>
<p>– Nem győzött meg, kedves Szilágyi. Bismarck kezében nagyobb
hatalom volt, mikor az egyházzal összeveszett, mint a mi kezünkben
s utóbb mégis neki kellett meghátrálnia.</p>
<p>Szilágyi egész komolysággal igy felelt vissza:</p>
<p>– Elvégre is az a kérdés, fölséged kormányoz-e vagy a görbe bot.
Én, mint igazságügyminiszter, fölséged jogát és hatalmát védem.</p>
<p>A »görbe bot« alatt Szilágyi a püspökök pásztorbotját értette
természetesen.</p>
<p>Ennél például erősebb szót sohse használt Szilágyi a király
előtt. De ilyen erőset bizony más miniszter is használt már
korábban. Sőt erősebbet is.</p>
<p>Emlitettem már, hogy a Wekerle-kormány első válsága alkalmával a
király nem óhajtotta, hogy Szilágyi tovább is igazságügyminiszter
maradjon. Ezután nemsokára valami családi egyezmény vagy lemondás
történt az uralkodócsaládban egy házassági szerződés alkalmából s
itt Szilágyinak, mint magyar igazságügyminiszternek hivatalos dolga
volt. Találkoznia kellett tehát a királylyal.</p>
<p>A dolog természete hozta magával, hogy Szilágyi fölötte hideg és
tartózkodó volt, hiszen királyával állt szemben, a kinek nyiltan
kifejezett óhajtását, hogy ő ne legyen tagja a kormánynak, jól
ismerte. Észrevette ezt a király is, a ki egyébként szokott
udvariasságát változatlanul megőrizte vele szemben.</p>
<p>De tett egy elmés megjegyzést a balassa-gyarmati <span class=
"pagenum"><a name="Page_137" id="Page_137">-137-</a></span>
hadgyakorlatok idején egyik tábori udvari ebéden. Szóba jött az
ebéden a király előtt Szilágyinak Bécsben megfordulta s a királynál
való tisztelgése. Vajjon minő kedve volt Szilágyinak? A király
kedélyes mosolylyal jegyezte meg:</p>
<p>– Képzeljék csak – Szilágyi még csak nem is zsémbeskedett
velem!</p>
<p>Az efféle udvari dolgok kiszivárgása nyomán keletkezett az a
vélemény, mintha Szilágyi a maga érdes modoráról még a királylyal
szemben se tudott volna lemondani. E vélemény tulzó, sőt
alaptalan.</p>
<p>Emlitik azt a beszédet is, melyet Szilágyi, mint a képviselőház
elnöke, az ezredév nemzeti ünnepe alkalmából a királyhoz
intézett.</p>
<p>Ebben nincs semmi érdesség, semmi ridegség. Ez a beszéd mind
alakjára, mind tartalmára nézve Szilágyinak talán legjobb,
legremekebb beszéde. Valamelyes birálatot ez a beszéd is eltür.
Talán hosszabb, mint kellene. Talán ugyanazon eszme egyes
részleteit szükség nélkül ismételgeti. Ennek daczára nagyon szép
beszéd az, méltó a nemzethez és a királyhoz s az alkalomhoz, a mely
őt szülte. Hanem valami szokatlan van ebben a beszédben, a mely
azonban csak jobbá, tartalmasabbá teszi.</p>
<p>E beszédben nem ugy szól a magyar nemzet az ő uralkodójához,
mint jobbágy az urához. Nem az 1848 előtti országgyülések felirati
hangján beszél föltétlen hódolással, tüntető alázatossággal és
csupán csak az alattvalók hűségével. Hanem a nemzetet ugy állitja
<span class="pagenum"><a name="Page_138" id=
"Page_138">-138-</a></span> a király elé, mint minden jognak,
hatalomnak és dicsőségnek forrását, a ki nagy fenségjogokkal
ruházta fel az uralkodót, mert igy akarta s igy látta czélszerünek
s a ki hódolattal és hűséggel övezi körül királyát, mert attól az
ország jogainak s alkotmányának s a nemzet méltóságának s
jóllétének megőrzését várja meg.</p>
<p>Az ilyen hang nem mindennapi a habsburgi uralkodók előtt.
Szilágyi e beszédben az ezer év óta dicsőségben élő és uralkodó
nemzet nevében beszélt, a ki tulélt már öt-hat uralkodócsaládot s a
kinek fejedelmei csak akkor erősek és hatalmasak, a mikor a nemzet
megelégedése és bizalma adja nekik az erőt és hatalmat. Önmaguktól
semmik.</p>
<p>Szilágyi Dezső akkor foglalta el az elnöki széket, a mikor a
Bánffy-kormány megalakult. Tehát ennek a kormánynak s többségének
bizalmából. Negyedfél éven keresztül, tehát még az 1896-iki
országgyülés első harmadában is Bánffy és Szilágyi közt elég jó
volt a viszony, de később, az 1898-ik év közepén erős meghasonlás
tört ki köztük s Szilágyi egész gyülölséggel inditotta meg keserü
harczát Bánffy ellen.</p>
<p>Melyiknek volt igaza: e kérdés szellőztetésébe most nem
bocsátkozom. A harcznak sok belső részletét, sok titkát nem is
ismerem, minthogy erre nézve se Bánffyval, se Szilágyival soha nem
beszéltem. De ezek a részletek és titkok engem nem is érdekelnek.
Följegyzésre méltóknak nem tartom ezeket.</p>
<p>Szilágyival nagyon sok dologban és nagyon fontos dolgokban nem
értettem egyet 1898 óta. Nem terjeszkedem <span class=
"pagenum"><a name="Page_139" id="Page_139">-139-</a></span> ki az
utolsó három év történetére. Mert ez a három év még nem is
történet, hanem csak egy folyamatban most levő történetnek kezdete.
Csupán csak futólag akarok rámutatni arra a pontra, a hol utaink
eltértek egymástól.</p>
<p>Sehogy se tudtam kibékülni azzal, hogy ő elnöki székét arra
használta föl, hogy a képviselőház belső rendje és nyugalma
megbomoljon. És azzal se, hogy a legnagyobb zavar és fejetlenség
idején otthagyta az elnöki széket. Vannak politikai alakok, a kik
megtehetnek mindent. De Szilágyi azok közé nem tartozott. A hattyu
soha se mehet bukdácsolni – sárba.</p>
<p>A szabadelvü és nemzeti haladás hivei tiz év óta már egy tábort
alkottak, habár különböző pártok szövetségében állottak is. Ha
egyénenként nem találkoztak is egymással, de irányuk és
rokonszenveik közel hozták őket egymáshoz. Szilágyi indulata s
közreműködése is oka lett annak, hogy ama nagy tábor összetörjön s
csapatjai közé szó nélkül vagy álnok jelszavakkal idegen elemek
besurranjanak s maguk körül mindent megfertőztessenek.</p>
<p>Látta-e azt Szilágyi előre, hol tör ki s hol terjed szét az az
áradat, melyet minden zsilip felhuzásával az osztrák és hazánkbeli
reakcziós elemek ránk zuditottak? Vajjon az ugynevezett uj korszak
emberei elég erősek lesznek-e alkotmányunkat a megnyirbálástól,
társadalmunkat az elszegényedéstől, nemzeti önérzetünket a
megaláztatástól s faji erőnket az elzsibbadástól megvédelmezni?
<span class="pagenum"><a name="Page_140" id=
"Page_140">-140-</a></span></p>
<p>Aggódom. Aggódtam akkor is, a mikor Szilágyit olyan politikai
társaságban láttam, a mely ellen fél életén át minden csöpp vére
szakadatlanul tiltakozott.</p>
<p>De vele találkozni nem siettem. Nem hittem, hogy eszmecserénknek
sikere lehessen. Volt egy közös barátunk: Miklós Gyula; ő is a
legrosszabb politikai elemek támadásának áldozata, a ki által azt
az óhajtását közölte velem, hogy találkozzunk egymással s cseréljük
ki nézeteinket. Nem álltam rá. Azt feleltem:</p>
<p>– Mondd meg Szilágyinak, ne óhajtsuk mi még sokáig a
találkozást; – a helyett, hogy megértenők egymást:
összeveszünk.</p>
<p>Viszálykodni vele nem akartam. Hiszen majdnem harmincz éves
barátság és rokonszenv kötött össze bennünket. S a mily erősen
hittem, hogy én jobban átok előre, mint ő: oly biztosan tudtam,
hogy ő szentül meg van a maga eljárásának helyességéről győződve s
az én felfogásomat tartja tévesnek.</p>
<p>Csak a jövő tud igazat adni valamelyikünknek.</p>
<p>De ő azt a jövőt már nem fogja látni.</p>
<hr class="chap" />
<div class="chapter"></div>
<p><span class="pagenum"><a name="Page_141" id=
"Page_141">-141-</a></span></p>
<h2>XI.</h2>
<p class="summary">(Utolsó együttlétünk. – Korán észrevettem
halálos betegségét. – Halálának külső körülményei.)</p>
<p>Nemzetünk számára nagy veszteség az ő halála. Hibázott-e vagy
nem: én nem dönthetem el. Jól vagy rosszul fejlődnek-e nemzetünk
ügyei: biztosan nem tudhatjuk. De ha hibázott: az ő nagy tehetsége,
vasakarata, tekintélyének hatalma s erős és tiszta magyarsága jóvá
tett volna minden hibát. S a veszélyt, mely fenyeget, könnyebben le
tudtuk volna birni az ő segitségével.</p>
<p>Régóta beteg volt már.</p>
<p>Mikor az igazságügyet kormányozta: már akkor láttam idegeinek
pusztulását. Gyakran fékezhetetlen indulat tört ki rajta pillanat
alatt oly semmiség miatt is, melyet más észre se vett volna, vagy
egy mosolylyal intézett volna el. Nehéz munkával törte agyát
szakadatlanul, az agy szokatlan megterhelésének tulajdonitottam az
idegek ingerlékenységét.</p>
<p>Az 1898-ik év nyarán azt izente Tátrafüredről, hogy ott óhajtana
velem pár napot társalogni. Tárjuk ki lelkünket egymás előtt.
<span class="pagenum"><a name="Page_142" id=
"Page_142">-142-</a></span></p>
<p>Odamentem. Fölkerestem. Gyöngéd figyelemmel társalogtunk
egymással, de néhány nagy kérdésben nem ismertünk egymásra.</p>
<p>Hanem betegségét, a mely sirba vitte, már akkor biztosan
fölismertem. S erről nem egy barátom tehet tanuságot, a ki előtt
közelálló halálának szomoru sejtelmét nem titkoltam.</p>
<p>A sirt, a hol örök pihenőjét tartja, a nemzetnek kell
megjelölni. Észből és jellemből, tudásból és magyar érzésből,
vasakaratból és nagyratörekvésből készült a gondviselés keze által
az a történeti alak, a kit, a mig élt, Szilágyi Dezsőnek neveztünk.
Emléke fennáll sokáig. S a mig fennáll: ott lesz mellette nemzetünk
igaz tisztelete.</p>
<p class="center">* * *</p>
<p>Betegségéről és haláláról is el kell mondanom, a mit magam
figyeltem meg.</p>
<p>Hatalmas csontjai s erős és edzett izmai voltak. Széles váll,
vastag nyak, hátraszegett erős fej, mély hajlásu magyar gerincz,
telt karok és lábszárak. Tökéletes tüdő, biztos, gyors és könnyü
járás. Hizodalmas természet s kissé el is hizott, de se ételben, se
italban, se szerelmi barátkozásban, se testgyakorlatban semmi
tulzás, semmi kicsapongás. Erejét és egészségét gondosan ápolta.
Alvásra, felejtkezésre, vidámságra elég időt forditott.</p>
<p>Sohase jutott eszembe, hogy életkora nem terjed túl hatvan éven.
<span class="pagenum"><a name="Page_143" id=
"Page_143">-143-</a></span></p>
<p>Azonban megkapta a veszélyesebb fajta szivbajt. Ezt az orv és
gyógyithatatlan betegséget, mely az elmulásnak rendes és gyakori
módja. A halálnak ez a neme pusztitotta el Deák Ferencz életét
is.</p>
<p>A szivbajhoz gyakran egyéb baj is csatlakozik a tüdőben, a
nagyobb véredényekben, a gyomorban, a vesékben. Ha csakugyan
csatlakozik: akkor a szivbaj lefolyásának módja és ideje biztosan
ki nem számitható. A halál gyorsan és véletlenül bekövetkezhetik.
De minden komoly jelenség azt bizonyitotta, hogy Szilágyinál egyéb
csatlakozó baj föl nem lépett. Még a vizi betegségnek sem volt
semmi nyoma. Étvágya, kedve, izmainak ereje teljes, mozgása gyors.
Az élet néhány évéhez tehát még a szivbaj daczára is joga volt.</p>
<p>Az én tapasztalásom szerint a szivbajt igen sok orvos és igen
sok beteg rosszul kezeli. Ezt láttam Szilágyinál is.</p>
<p>A szivbajos embernek, ugy vettem észre, se sokat járkálni, se
erősebb mozdulatot tenni, se izomerőfeszitéssel járó munkát
végezni, se fürödni, se nagyobb indulatokba keveredni nem szabad.
Vivás, uszás, hegynek járás, gyors lehajlás, sulyemelés különösen
veszedelmes. Szilágyi ezt vagy nem tudta, vagy nem vette
figyelembe. A szivbajos egyék-igyék kedve szerint okosan s habár
naponkint gyakran is, de ne sokat. Üljön kényelmes karos székben a
napon vagy tiszta levegőn s gyöngéd és vidám társasággal vegye
magát körül. Minden ember ugyan ezt nem teheti szigoru
rendszerességgel, de Szilágyi megtehette. <span class=
"pagenum"><a name="Page_144" id="Page_144">-144-</a></span></p>
<p>Ő azonban nem türhette azt a gondolatot, hogy őt elgyöngülni,
elhervadni, elfogyni lássa a világ. Irtózott attól, hogy fölötte
sajnálkozzanak. Rettenetes indulatba hozta volna, ha azt látja,
hogy szavának már nincs meg a régi sulya, tekintélye csökken, a
törvényhozás és kormányzás férfiai nem sietnek ugy mint előbb,
tanácsát és jóindulatát megnyerni s azok többé nem félnek tőle, a
kiket maga körül félni látott mindenkor.</p>
<p>Ugy vélte ösztönszerüleg is, hogy szellemének és izmainak erejét
és ügyességét vissza tudja vivni erővel és erőszakkal még a
szivbajtól is.</p>
<p>Kik voltak az orvosai: nem tudom. Azt se tudom, mikor
figyelmeztették először szivbajára. 1898. évi augusztusban már
megvolt ez a baj. Ekkor látogattam meg – mint emlitettem –
Tátra-Füreden. Talán ez volt nála utolsó látogatásom. Nyilván
észrevettem rajta a szivbaj sok külső tünetét. Megkérdeztem tőle:
folytatja-e még reggelenkénti testgyakorlatait? Sulyemelést,
karfeszitést, marokszoritást. Folytatta, de csak budapesti lakásán.
Folytatta még a vivást is, noha ritkábban. De a Tátrában óriási
hegyi sétákat tett naponkint s fölhevült testtel nyolcz-tiz fokos
kegyetlen hideg vizben megfürdött.</p>
<p>A szivbajos embernek halálos művelete volt már mindez.
Megmondtam neki, hogy mindezt én nem cselekedném. Nem mondtam, hogy
szivbajjal igy élni nem szabad, de azt mondtam, hogy ötvennyolcz
éves kövér ember ily életmóddal szivbajra tehet szert s abból aztán
nincs menekvés. Fölizgatta e beszédem. Közös <span class=
"pagenum"><a name="Page_145" id="Page_145">-145-</a></span>
barátunk volt gróf Károlyi Gábor. Az is szivbajban halt meg
hirtelen. Kérdezősködött viszonyairól s utolsó napjairól. A mikor a
szivbajt emlitettem, megint ingerült lett s nyomban másra terelte a
beszédet.</p>
<p>Ebből következtettem, hogy vagy érzi már vagy tudja is nagy
betegségét, de hallani se akar róla.</p>
<p>Még három évig élt nagy politikai tevékenységben.</p>
<p>Időnkint közel volt az utolsó válsághoz. Volt idő, a mikor
arczán ott volt már hetekig a halál fakó szine. De testnek és
léleknek pattogó erélyéből akkor se engedett.</p>
<p>Végzetes volt rá nézve az utolsó időben a karlsbadi fürdő. Hires
fürdő. A tudomány emberei sok betegségben nagyon jónak tartják.
Tudományukba belekontárkodni nem is akarok, de még se hallgathatom
el, hogy ez sok jó barátomnak és ismerősömnek lett már vesztőhelye,
a kikről szentül hittem, hogy haláluk nincs oly közel.</p>
<p>Szilágyinak nem kellett volna megengedni, hogy Karlsbadba menjen
gyógyulni. Más dolog, hogy engedelmeskedett-e orvosának? Ott ép ugy
elérhette volna a halál, mint az utban. De onnan már magával hozta
s itthon huszonnégy óráig se tudott már vele birkózni.</p>
<p>Mily termet! Mekkora erő! Mily hatalmas szellem! S mindez
semmivé lett egy gondolat elröppenésének, egy villám villanásának
ideje alatt!</p>
<p>Összeomlását, végső vonaglását nem látta senki. Az elszálló élet
hörgő bucsuszavát nem hallotta senki. Kemény arcza utolsó
eltorzulásának tanuja nem lehetett <span class="pagenum"><a name=
"Page_146" id="Page_146">-146-</a></span> senki. Magára zárta
szobájának minden ajtaját s ugy halt meg észrevétlen.</p>
<p>Ha néha gondolt a halálra: ilyet óhajtott magának. A párducz is,
ha sejti elmulását, hozzáférhetlen sötét oduba vonul örökre
elaludni. Ne lássa senki azt az utolsó pillanatot, a melyben gyönge
volt.</p>
<hr class="chap" />
<div class="chapter"></div>
<p><span class="pagenum"><a name="Page_147" id=
"Page_147">-147-</a></span></p>
<h1>KÁLDY GYULA.</h1>
<p><span class="pagenum"><a name="Page_148" id=
"Page_148">-148-</a></span></p>
<p><span class="pagenum"><a name="Page_149" id="Page_149"><br />
-149-</a></span></p>
<h2>ELŐSZÓ.</h2>
<p>Káldy Gyula magyar szinész, zenealkotó, karigazgató,
zenetörténetiró, élete utolsó tizenhárom évében igaz jó barátom.
1838-ban született, ugy hiszem Pesten. Meghalt 1901-ben márczius hó
6-án. Halála nekem nagy fájdalmat okozott. Nemcsak azért, mert jó
barátomat s egyik nagy nemzeti ügyünkben hű munkatársamat s
támogatómat vesztettem el; hanem sokkal inkább azért, mert nemzeti
zenénk életének s dicsőségének nagy ügye vesztette el benne
legtevékenyebb munkását s legnagyobb hősét.</p>
<p>Szinész, szónok, zeneművész az élettel együtt az élet minden
sikerét is elveszti. Alkotásainak alig marad nyoma. Legföljebb azok
emlékezetében, a kik vele együtt éltek. Ez az emlékezet pedig egy
emberöltő mulva kihal s azon túl csak az öregektől hallott
alaktalan, csonka, időben és térben összekuszált mesék és mondák
élnek, a mig élnek. Ki tud ma már Czinka Pannáról, Bihariról,
Lavottáról oly egyéni részleteket, melyek élettel, valósággal és
szépséggel teljesek s a mellett <span class="pagenum"><a name=
"Page_150" id="Page_150">-150-</a></span> bizonyosak? Emlékezetük
alkotásaikon kivül ma már csak rege, ábránd, képzelet.</p>
<p>Káldy életéből én meg akarok menteni mindent, a mit én tudok.
Habár nem nagy, de valóságos kincse lesz ez is nemzeti művelődésünk
történetének.</p>
<hr class="chap" />
<div class="chapter"></div>
<p><span class="pagenum"><a name="Page_151" id=
"Page_151">-151-</a></span></p>
<h2>I.</h2>
<p class="summary">(A magyar zene története nincs megirva. – A
Gotterhalte rábaközi ősmagyar dal. – A magyar zenével nem törődnek.
– Bihari, Erkel, Káldy. – Hogy’ kezdődik Káldy élete? – Munkássága.
– Halála. – Nyelvtudása. – Nyelvtudománya megmenti a
rablóktól.)</p>
<p>Gazdag története van a magyar zenének. De e történet megirásával
nem törődik senki. Nem törődik a magyar király, nem törődik
Magyarország kormánya, nem a Magyar Tudós Társaság, nem a Magyar
Királyi Zeneakadémia, de nem törődik a Magyar Királyi Tudomány
Egyetem bölcsészeti kara sem. Egy-két szegény pap, tanár,
zenekedvelő kisérletet tett ugyan e történet egyik-másik fejezetét
megirni, de hát mindez kicsiny dolog. Nemzeti vállalat ez, nemzeti
erővel kell hozzáfogni, kis erejü magános ember tökéletes végre nem
tudja ezt vinni.</p>
<p>De mi köze ehhez a magyar királynak?</p>
<p>E kérdést veti föl bizonyára minden pápaszem, minden gubanczos
hosszu haj, minden hivatalos ész, a magyar zeneügygyel foglalkozó
minden cseh, minden német és minden magyar hóbort. <span class=
"pagenum"><a name="Page_152" id="Page_152">-152-</a></span></p>
<p>Pedig van egy kis köze hozzá.</p>
<p>A magyar zene a magyar léleknek egyik hatalmas működése. A
királynak pedig köze van ahhoz, hogy népének lelke miként
működik.</p>
<p>S azután egy iczi-piczi, de jellemző tüneményre rá kell
mutatnom. A magyar király osztrák császár is. Az osztrák császárnak
van egy himnusza, az ugynevezett »Gotterhalte«. Eleget boszantják
vele katonák és nem katonák a magyar fület. Kutya időkre emlékeztet
bennünket ez az osztrák himnusz. Nem szeretjük, nem kell, soha se
barátkozunk meg vele. Soha!</p>
<p>Pedig ennek zenéje magyar népdal. Hol kerekedett: nem tudom. Azt
hiszem a Rába vidékén született, a hol nyelvben, vidámságban, zenei
hangulatban s ősi szokásokban leggazdagabb a magyar nép. Itt
hallottam dalolni gyerekkoromban magam is, itt hallotta dalolni
1848 előtt Kozma Sándor egykori barátom is. Ma is ismerem a népdal
zenéjét s Káldynak eldudoltam, hogy csináljon belőle hangjegyes
dalt s jusson hozzá ekként minden zeneértő.</p>
<p>Szövegének is emlékszem egy gerezdjére. Ez igy szól:</p>
<div class="poem">
<div class="stanza"><span class="i0">Rába partján
fűzfaberek,<br /></span> <span class="i0">Arra nézek, ki van
ott.<br /></span> <span class="i0">Ott búsul a Kónyi
lánya,<br /></span> <span class="i0">Talán értem búsul
ott.<br /></span></div>
</div>
<p>A többit elfeledtem. Ez is diákkoromból maradt meg
emlékezetemben. Csornán vagy Szili-Sárkányban hallottam.</p>
<p>A népdal régi. Hiszen innen-onnan száz esztendeje, <span class=
"pagenum"><a name="Page_153" id="Page_153">-153-</a></span> talán
több is, a mikor tőlünk ellopta Haydn s német-cseh dallamra
torzitva csinálta belőle az osztrák himnuszt. Büszke magyar
ritmusát mélázó idegen ritmusra változtatta s daliás bokázó
végdallamát keservesen elnyujtotta, mivelhogy az ő fuvó
hangszereivel igy tudta kezelni legjobban. Az ő német esze ugy
gondolta: a hangszerért van a zene s nem a zenéért a hangszer.</p>
<p>Igy készült az osztrák himnusz.</p>
<p>Az eredeti magyar dal sok rokonságban van a kurucz zenével. Még
pedig a kurucz zenének hősi részével. Bokázó dal, a ki kellő
hangulattal állva dalolja, szinte lehetetlen, hogy sarkantyuit
össze ne verje. Faji önérzet és nemzeti büszkeség van benne, nem
oly határtalan gazdagon, mint Bercsényi palotásában, de azért nagy
mértékben.</p>
<p>Igaz, hogy azt is könnyüszerrel be lehetne bizonyitani, hogy a
Gotterhaltét a magyar kálvinisták egyházi énekéből, a XLVII-ik
zsoltárból csempészték. Történetileg bizonyos, hogy ezt a zsoltárt
Béza Tivadar hitujitó, Kálvin kortársa szerkesztette, a régi magyar
szövegre pedig Szenczi Molnár Albert hirneves magyar hitujitó
forditotta. Az is bizonyos, hogy dallamát ősi franczia népdal után
Goudimel franczia zeneszerző alkotta meg. Mind ez három-négyszáz
éves dolog. De az mégis a legbizonyosabb, hogy a rábaközi népdal
daliás és bokázó részleteit mégis csak a magyar nép alkotó szelleme
alakitotta.</p>
<p>Már most ha akadna egy bölcs tanácsadó, a ki azt mondaná a
királynak: <span class="pagenum"><a name="Page_154" id=
"Page_154">-154-</a></span></p>
<p>– Uram király, a te osztrák himnuszod magyar népdal, mégis
szereted, – ám engedd meg, hogy legyen magyar himnuszod is s hogy
ez is magyar népdal legyen s engedd meg, hogy katonáid a neved
napján osztrák országodban amazt fujják, de magyar országodban a
miénket fujják. Bemutatunk kurucz dalaink és népdalaink közül
százat, köztük lesz Rákóczi is, Kossuth is, válassz ki egyet
közülök, nem bánod meg soha! S nem bánjuk meg mi se.</p>
<p>Vajjon mit szólna ehhez a király? Nem fogadná-e szivesen ezt az
ajánlatot? Hiszen szebb himnuszt találnánk mi dalaink közt, mint
Haydnnak magyartól lopott, magyarból rontott férczelménye.</p>
<p>Hát hiszen ha csak muzsikáról volna szó!</p>
<p>De hát miért nem törődik a kormány, a Tudós Társaság, a
Zeneakadémia a magyar zene történetével? Sőt a magyar királyi
Zeneakadémiából miért kell épen a magyar zenének, sőt még
történetének tanitását is kizárni?</p>
<p>Furcsa dolog ez!</p>
<p>Egykor ezelőtt nyolcz évvel – 1893-ban – zajt ütöttem e
kérdéssel a képviselőházban. Addig zaklattam a minisztert, mig
utóbb beleegyezett, hogy Káldy tanitsa hát ott a magyar zene
történetét. Vállalkozott volna is rá szivesen.</p>
<p>De mi történt?</p>
<p>Az történt, hogy mig a magyarul se tudó német és cseh tanárok
kapnak ott három-négy ezer forint évi fizetést, addig Káldynak
adtak százötven forint évi <span class="pagenum"><a name="Page_155"
id="Page_155">-155-</a></span> fizetést. Tehát háromszorta
kevesebbet, mint a szolgának, a ki a német és cseh tanárok után
söpri a szobákat.</p>
<p>Ne neked magyar művész, saját ősi országodban!</p>
<p>S ma is igy áll ez a kérdés. Vagy még talán igy se. Mindennek, a
mi magyar, ki kell zárva lenni a Magyar Királyi
Zeneakadémiából.</p>
<p>Hát a jó tudomány-egyetem bölcsészeti kara?</p>
<p>Ő tudja-e, hogy a léleknek mekkora ereje, a népnek mily nagy és
fenséges jellemvonása a zeneösztön, a dalolás képessége? Tudja-e:
minél magasabb valamely nemzet népzenéje: annál miveltebb és
tökéletesebb annak a nemzetnek lelke s annál nemesebbek erkölcsei?
Tudja-e azt, hogy a magyar népzene már ezelőtt kétszáz évvel, a
mikor Zrinyi Ilona bujdosó dalát, Rákóczi igaz dalát, Bercsényi
palotását megalkotta, sokkal magasabb és fejlettebb volt, mint a
világ minden más nemzetének népzenéje? S tudja-e azt, hogy a
zeneösztön olyan, mint az isten képe; – minden nemzet a maga lelke
szerint alakitja meg azt?</p>
<p>Tudja a manót. Német tudós nem irta meg, honnan tudná hát a
tudomány-egyetem?</p>
<p>S a mi jó Tudós Társaságunk!</p>
<p>Van egy lelkes jó barátom, Kálmán Farkasnak hivják. Kálvinista
pap a nagy magyar alföldön. Tudós férfiu, zeneértő, fáradhatlan
buvára a magyar zene történetének. Korszakos művei, fölséges
buvárlatai talán most is ott korhadnak már több mint tiz év óta a
Tudós Társaság lomtáraiban: nem törődik velük senki.</p>
<p>Hanem azalatt országunk szivében és minden nagy <span class=
"pagenum"><a name="Page_156" id="Page_156">-156-</a></span>
városában s szerteszét mindenütt terjesztik a német, cseh és olasz
népzene gajdolásait s a fölséges magyar dalt átengedik a szegény
népnek s a még szegényebb czigánynak!</p>
<p>Igy van biz ez!</p>
<p>Hejh pedig ha a világ ismerné a magyar zene történetét! Ha
ismerné egyházi, hősi, szerelmi, ábrándozó és tánczzenénk
hasonlithatlan remekeit!</p>
<p>Minden nagy fajnak vad ösztöne meghóditani a világot.
Megkisértette a római, a hun-magyar, a török-tatár, a franczia s
most ebben dolgozik az angol, a német, az orosz.</p>
<p>Mi magyarok már nem hódithatjuk meg a világot. Se népszámunk
millióival, se iparral, se fegyver hatalmával. Csak zenénkkel és
tánczunk fenségével. Ezt legyőzni nem tudná senki; elfogadná,
megtanulná, megköszönné mindenki. Nemesebbé tennők a világot s
előbbre vinnők az emberiség mivelődését.</p>
<hr class="tb" />
<p>Ábrándnak, kérdésnek szép, de erőtlen faji önérzetnek hiszik ezt
sokan.</p>
<p>Kisértsük meg bebizonyitani.</p>
<p>Állitsuk a közönség elé: mit tett Káldy, a vagyontalan, a
szegény, a munkával agyonterhelt, egyszerü magyar szinész –
egymaga.</p>
<p>Szép élet a Káldy élete. Fényben, ragyogásban, fenségben én
szebbet nem ismerek. Csakhogy a fényt, ragyogást és fenséget
kevesen látták. Igaz jó magyar szemmel lehetett azt csak
fölismerni. <span class="pagenum"><a name="Page_157" id=
"Page_157">-157-</a></span></p>
<p>Az utolsó században három állócsillagát látom magyar zenénk
világának.</p>
<p>Bihari az egyik, a nagy alkotó.</p>
<p>Erkel a másik, a ki szintén sokat teremtett. A ki
bebizonyitotta, hogy a magyar fajzene egyenlő magasságban áll a
világzene remekeivel.</p>
<p>Káldy a harmadik, a ki a feledés moha alól kiásta őseink
kincseit s fölfedezte előttünk gazdagságunk minden rejtekét.</p>
<p>Mások is voltak. Buzgó erők, de kis erők. Alkotók, de csak
egy-egy időszak, egy-egy nemzedék számára. Minden kor, minden
időszak számára csak ez a három dolgozott.</p>
<p>Előttük is voltak nagyjaink. Czinka Panna és Lavotta nevét s
örökké szép műveit jól ismerjük. Még nagyobbak a kurucz dalok
teremtői. Csodálatos szellemek, megmérhetetlen gazdagsággal teljes
lelkek. De nevüket elboritotta a messze mult és a feledés s
nemzetünk üldöztetése. A hogy nem ismerjük az egyiptomi piramisok
épitőmestereit: ugy nem ismerjük azokat, kik a kurucz dalokat
megalkották.</p>
<p>De talán nem is egyesek alkották.</p>
<p>Talán ugy készültek, mint Mózesnek szent könyvei, mint
Homérosznak énekei. Ezer év alatt teremtette meg nagy és nemes
nemzet lángelméje. A minő volt a héber, a hellen és a magyar. S a
hogy Mózes és Homér nevéhez kapcsolódik a hajdankor két nagy
alkotása: ugy kapcsolódik Rákóczi nevéhez mindaz, a mit az Árpádok
és Hunyadiak kora óta alkotott <span class="pagenum"><a name=
"Page_158" id="Page_158">-158-</a></span> meg lassanként,
századonként, nemzedékenként fajunk szenvedése, önérzete,
lánglelke, hősi végzete.</p>
<p>Én azt hiszem, igy volt.</p>
<hr class="tb" />
<p>Káldyról élettörténetet irni nem akarok. Se hosszu és mély
tanulmányt. Olyas valamit akarok irni, a mit tárczaközleménynek
tart a mai felfogás. Könnyü olvasmányt, szakadozott
élettöredékeket, jellemző adomákat; csak arra ügyelek, hogy az
embert és korát és korának viszonyait hiven állitsam nemzetünk
elé.</p>
<p>Káldy 20 éves korában 1858-ban lett a kolozsvári nemzeti szinház
karnagya. Mielőtt ez állását elfoglalta: nagy utazást tett
Olaszországban, hogy ennek szinművészeti és zeneművészeti
viszonyait alaposan tanulmányozza.</p>
<p>Kolozsvárott volt nyolcz évig.</p>
<p>Ezután 1866-ban az aradi szinháznak lett karnagya öt évig. 1871
és 1872-ben a budai szinkört igazgatta; 1872-től 1881-ig a
budapesti zenekedvelők karnagya s az országos szinitanoda
énektanára volt. 1881-től 1884 augusztus közepéig a Nemzeti Szinház
operájánál volt rendező s mikor a királyi opera megnyilt, odament
át főrendezőnek s szerződése volt 1891 augusztus hó 15-ig.</p>
<p>Azonban 1888-ban elcsapták. De ugy elcsapták, hogy mesének hiszi
mindenki, ha történetét elbeszélem.</p>
<p>Pedig elbeszélem. Se őt, se korát nem ismerné igazán senki, ha
el nem beszélném.</p>
<p>Az 1895-ik év nyarán visszahivták a királyi operához. De most
már nem főrendezőnek, hanem igazgatónak. <span class=
"pagenum"><a name="Page_159" id="Page_159">-159-</a></span>
Belátták, hogy a sok Mahlerrel, Nikischsel s egyéb efféle féleszü
faluzó idegennel magyar nemzeti intézetet fentartani nem lehet. S
azért a kit hét év előtt még főrendezőnek se tartottak meg, azt
visszakérték igazgatónak.</p>
<p>A mult év nyarán mondott le e diszes és nehéz állásról.</p>
<p>Meglátogattam, mikor lemondása hirét meghallottam. Sulyos
betegnek találtam. Az a betegsége volt, a mi Deák Ferencznek.
Gyógyithatlan szivbaj mind azzal a szenvedéssel, a mely ezzel járni
szokott.</p>
<p>De még mindig nagy kedve volt a munkához.</p>
<p>A beszéd kifárasztá, de azért lelkesen beszélt nagy
terveinkről.</p>
<p>Ismertté tenni a magyar nemzeti zenét s oda helyezni azt a világ
homlokára koronának.</p>
<p>Ez volt a mi tervünk. Az övé is, de az enyém is.</p>
<p>Bánatosan jöttem el tőle mégis. A halál szelének fuvalmát
éreztem közelében.</p>
<p>Fájdalom, nem csalt meg a sejtelem. A szivbaj, ha ilyen
természetü, gyógyithatatlan. De gyorsabban fejlődött, mint hittem.
És mégis sok szenvedéstől kimélte meg Káldyt komor végzete. Akkor
halt meg, a mikor még szentül hitte, hogy még dolgozni tud. Ugy
szerette a munkát, ugy lelkesült a nemzeti ügyért, magyar zenénk
összegyüjtéseért, hogy kínos szenvedése daczára is boldog volt, a
mikor elgondolta, hogy ő még mennyit tud végezni. Egy perczig se
volt olyan beteg, hogy a munka reményéről le kellett volna
mondania, de le <span class="pagenum"><a name="Page_160" id=
"Page_160">-160-</a></span> nem irhatnám azt a fájdalmat, melyet e
lemondás neki okozott volna.</p>
<p>Meghalt hirtelen.</p>
<p>Zeneszerzőnek se volt jelentéktelen. Több mint tiz szinműhöz
alkotott zenét s egész zeneszinműveket is irt. Néhány dala édes,
tiszta, nemes magyar dal. Zeneszinműveiben, melyek ifjabb korára
esnek, nem mindig magyar, sőt sok helyütt idegen zenét mivel. Bécsi
mesterektől tanulta a zenetudományt s hiába, az idegen zenei
benyomás sokáig megmételyezte szellemét.</p>
<p>Egykor kolozsvári zenekarát átvitte Bukarestbe is. Nagy
diadalokat aratott vele. A magyar zene, dalunk, dallamaink,
tánczunk elragadták a románokat. Igaz, hogy akkor még a jó
szomszédok nem voltak rossz szomszédok.</p>
<p>Csodálatos képessége volt a nyelvtanuláshoz. Igaz, hogy olaszul
és francziául már jól beszélt, de egy hét alatt meg is tanulta
Bukarestben a román nyelvet s ugy beszélte, mintha évekig ott
lakott volna.</p>
<p>A nyelvben, melyen beszélünk, zene is van. Azt gondolhatná az
ember, hogy a kinek nagy tehetsége van a zenéhez, az az idegen
nyelvet is könnyen tanulja. Ez a népdal például: »Lóra csikós,
lóra, – elszaladt a ménes, Csak egyedül maradt – a pányván a
nyerges« – a legszebb hangok bájos kis gyüjteménye. Azt
gondolhatnók, a kinek a lelke hangokból tud szépművet teremteni: az
észrevétlenül is megtanulja az idegen nyelvet, ha szép.
<span class="pagenum"><a name="Page_161" id=
"Page_161">-161-</a></span></p>
<p>Hát hiszen a magyar meg is tanulja. Egyetlen magyar zeneköltőt
vagy jeles énekest se láttam, se férfit, se nőt, a ki még egy-két
idegen nyelvet folyékonyan ne beszélt volna. De nem ilyen a német
vagy a cseh. Meg nem tanulja az a magyar nyelvet soha. Hozzánk
szakad már akkor, a mikor nem nagyobb még mint a sipja, trombitája,
hegedüje; – itt él, itt marad, itt nő meg haja is, hasa is, de
azért a mi édes nyelvünket soha se tudja megtanulni. Igaz, hogy mi
is hibásak vagyunk. A helyett, hogy sipját, hegedüjét, trombitáját
a hátához vernők: még mi is vele együtt az ő nyelvén rontjuk a
levegőt.</p>
<p>Káldynak tökéletes hallása volt a nyelvhez is. Például a német
és olasz nyelvben még a szójárásokat is tökéletesen ismerte.
Egyszer bebizonyult ez egy érdekes kalandjával.</p>
<p>Valamelyik szép nyári holdvilágos késő estén Jókaitól jött le a
Svábhegyről gyalogszerrel, magánosan. Nem a kocsiuton jött, hanem a
gyepük közt a szűk, sötét és mély gyaloguton.</p>
<p>Szemközt jött vele öt-hat markos olasz kőfejtő legény. Talán bor
is volt bennük, talán bojnyik volt köztük a nagyobb része. Káldy
jól hallotta, hogy lassitott hangon a fölött tanácskoznak, hogy a
szemközt jövő embert lefülelik, kissé megfojtogatják, óráját,
pénzét elveszik, s ha orditani talál: leszurják.</p>
<p>Káldy körülnézett; – a szemközt jövő ember ő volt. Neki kellett
tehát a lefülelést, megfojtogatást és oldalba szurást jó kedvvel
elszenvedni. <span class="pagenum"><a name="Page_162" id=
"Page_162">-162-</a></span></p>
<p>Menekülni se jobbra, se balra nem lehetett. A part magas, a
gyepü sürü és tüskés. A kiabálás nem ért volna semmit. Ki hallja
azt meg éjfélkor a Svábhegy puszta lejtőjén? Hogy visszafelé
fusson: eszébe se jutott. Hiszen neki előre kell, haza kell menni,
várja a kis feleség.</p>
<p>Rögtön észrevette, hogy a rablók toszkánai nyelvjárásban
beszélnek. Azok akarnak az ő eszén kifogni! Gyere csak talián!</p>
<p>Ment eléjük bátran. Ő is szeretett széles karimáju, csucsos
süvegü, olasz alaku kalapot viselni. Akkor is az volt a fején.
Igaz, hogy arcza is hasonlitott kissé az olaszokhoz, csak szemeinek
tüze volt enyhébb, sokkal enyhébb, mint az olasz szemek tüze.</p>
<p>A mint hozzájuk ért s a mint azok már készülődtek, hogy őt
nyakon csipik, egyszerre kalapját leemelte, balkezével magasra
tartotta s harsány hangon, tiszta toszkánai kiejtéssel
felkiáltott:</p>
<p>– Isten áldjon testvérek! Éljen Olaszország! Éljen Garibaldi! Le
a papokkal!</p>
<p>Hejh, a hány olasz volt a világon abban a kutyaszoritó szűk
utban, valamennyi viharos örömmel kiáltott föl, kését zsebretette,
kalapját üdvözlésre emelte s Káldyt összeölelte, csókolta.</p>
<p>– No csak igaz testvér vagy te Jakopó.</p>
<p>Rögtön elnevezték Jakopónak. A mint meghallották toszkánai
beszédét; a mint látták, hogy szidja a papot: mindjárt biztosak
voltak arról, hogy igaz testvér. A trieszti és a kucséber olasz nem
ily tiszta beszédü s nem ily jó erkölcsü. <span class=
"pagenum"><a name="Page_163" id="Page_163">-163-</a></span></p>
<p>Még ők akarták a hegyen lekisérni a déli vasutállomásig, hogy a
vizvezeték körül az éjjeli csirkefogóktól valami bántódást ne
szenvedjen.</p>
<p>Káldynak azonban nem alkotásaiban van nagysága. Vannak nekünk
olyan zeneműveink, mint az övéi s lesznek még nagyobbak, még
különbek is.</p>
<p>Nem is abban volt nagy, a mit az operaház belső berendezésében
mivelt.</p>
<p>Pedig ez nem kis dolog.</p>
<p>Az uj operaháznak uj a szinpada, ujak a mellékhelyiségei; mind
azokhoz szokni kell s szoktatni kell a személyzetet.</p>
<p>A nemzeti szinháznál nyolcz uj operát rendezett be, a királyi
operaháznál 1884-től 1888-ig ötvenhat uj operát.</p>
<p>Uj diszletek, uj jelmezek, uj kellékek, uj fegyverek, uj butorok
ötvenhat operához. Nagyon kevés ember tudja elképzelni a világon,
hogy micsoda munka ez világvárosi méretü és szépségü uj
operaháznál. A mikor ötvenhat vágytárs és vetélytárs és
hirlaptudósitó és műbiró keresi a gáncsot és kifogást és sugdos
miniszternek, intendánsnak, kaszinóbeli uraknak, prima és secunda
donnáknak s egyebeknek.</p>
<p>Mindezt elfeledi, el is feledte a világ régen.</p>
<p>A ki nagy jót alkot: annak neve gyakran fönmarad. A ki nagy
rosszat csinál: annak neve mindig fönmarad. A ki bölcsen és
erélylyel meggátolja a rossz dolgok bekövetkezését: azé a
legnagyobb érdem, de se nevének, se munkájának emléke fönn nem
marad.</p>
<p>Minek is? <span class="pagenum"><a name="Page_164" id=
"Page_164">-164-</a></span></p>
<p>Káldy nagysága abban áll, hogy föltárta nemzeti zenénk
ismeretlen kincsesbányáját. De, hogy ezt tehesse: előbb el kellett
őt kergetni az operától, meg kellett fosztani őt kenyerétől és
nyugdijától, szét kellett szakitani szerződését, meg kellett
rongálni becsületét, meg kellett semmisiteni a képességeiről való
jó véleményt, el kellett őt könyörületlenül tiporni.</p>
<p>Akkor ötven éves volt. Harmincz esztendőn át a magyar
szinművészetért élt, koplalt és dolgozott. Eredj öreg legény most
koldusnak, földönfutónak feleségeddel és férjhezmenő lányoddal
együtt.</p>
<p>El nem engedhetem magamnak, hogy ezt a furcsa dolgot el ne
meséljem.</p>
<hr class="chap" />
<div class="chapter"></div>
<p><span class="pagenum"><a name="Page_165" id=
"Page_165">-165-</a></span></p>
<h2>II.</h2>
<p class="summary">(Káldy szerződése. – Pörei. – A fekete arcz. – A
néma szerep. – A Pauli-ügy. – Káldyt elitélik. – A Bolygó Hollandi
hajója nem sülyed el tökéletesen. – Miért nem sülyed el? – Káldyt
megint elitélik. – Az angyalok élettana. – A magyar korona és a
drezdai madonna angyalai. – Miként repül a szinpadi angyal? –
Podmaniczky fizet. – Az amerikai összeesküvés. – A zongora
hazaáruló büne. – Én védem Káldyt. – Az itélet. – Miért nem védte
Káldyt senki? – Az én fölebbezésem. – Mit rendel Róma törvénye? –
Menjünk Jókaihoz. – Béniczkyvel megegyezünk.)</p>
<p>Káldynak szerződése volt a királyi operaházzal. A szerződésbeli
idő kezdődött 1884. évi augusztus hó 16-án s lejárandó volt 1891.
évi augusztus hó 15-én éjfélkor. Fizetése volt mint főrendezőnek
évenként négy ezer forint s ezenkivül ötszáz forint működési
személyes pótlék. Ebből évenként százhatvan forintot a nemzeti
szinház nyugdijalapjába kellett befizetni. Be is fizette. A
szerződésben az is kiköttetett, hogy ha közte és az opera közt per
támad, a perben az opera igazgatósága által választott királyi
járásbiróság fog itélni.</p>
<p>A kormány az országgyüléshez az 1888-ik év elején előterjesztést
intézett, melyben javasolta, hogy Káldy szerződését megszüntessék s
neki végkielégitést adjanak. <span class="pagenum"><a name=
"Page_166" id="Page_166">-166-</a></span> E javaslat nagy feltünést
keltett. Hiszen főrendező mindig kell. Kevesebb fizetést nem
adhatnak. Különb embert nem találnak. Káldy ellen senki semmi
váddal föl nem lépett. Miért kell hát vele szemben megrontani a
szerződést? Hiszen a szerződés három év mulva ugyis lejár magától.
Aztán Káldyt szerette mindenki. Maga báró Podmaniczky az intendáns
különösen bizott benne.</p>
<p>Mindez közönséges okosság és közönséges igazság. De vannak
felsőbb okosságok és felsőbb igazságok s ezek egyuttal
hatalmasabbak is. Csakhogy a mindennapi ember és a kis ember ezeket
nem ismeri előre.</p>
<p>Volt vendégszerepen nálunk egyszer egy világhirü énekesnő s volt
annak itt Budapesten egy szemrevaló csinos komornája. Én bizony már
se egyiknek, se másiknak a nevét nem tudom. Káldy ismerte és
becsülte mind az urnőt, mind a komornát.</p>
<p>Káldy általában a nőkről, még a szegény kis statiszta nőkről is
ugy vélekedett, mint a szentekről. Ugy vélekedett, a hogy’ minden
nemes és lovagias embernek vélekednie kell. Ezer kósza hir daczára
Káldy előtt ugy állott szinművészetünk minden nőtagja, mint valami
középkori regényhős előtt.</p>
<p>Bámultunk mi ezen, de hát ő ilyen volt.</p>
<p>A világhirü énekesnő eltávozott, komornája itt maradt</p>
<p>Egykor Káldy megy a Váczi-utczán s magánosan sétálni látja ott a
komornát. Káldy lovagiasan hozzámegy, üdvözli s félig komolyan,
félig tréfásan azt mondja neki: <span class="pagenum"><a name=
"Page_167" id="Page_167">-167-</a></span></p>
<p>– Édes lányom, ilyen ifju és szép leánynak nem czélszerü itt
magánosan sétálgatni, mert itt sok meggondolatlan ember járkál s
kellemetlensége lehet.</p>
<p>A komorna tovább sétált s Káldy tovább ment.</p>
<p>Kevés idő mulva az operaháznál állás üresedett, melyet szép
fizetés mellett nővel kell betölteni. Sokan pályáztak. Szinészek és
szinésznők tisztes koru rokonai. Pályázott a komorna is. A komorna,
bármily szép is, mégis cselédsorba tartozik s a nemzet iránt még se
szerzett érdemeket. Tisztes jó szokás volt, hogy a megüresedett
állást a szinpadtól már megvált élemedett derék művésznő vagy jeles
szinművészek anyja vagy testvérje nyerje meg, ne pedig valamely
hatalmas ur komorna-barátnője.</p>
<p>Az opera tanácsában ott volt Káldy is s neki épen véleményt
kellett adnia. Ő nem a komorna, hanem egy másik, szerinte jogos
igényü nő kinevezését ajánlotta.</p>
<p>Ez volt bűne.</p>
<p>Mert a komornának volt akkor már valami hatalmas tisztelője vagy
pártfogója, a ki meg minden áron őt akarta arra az állásra. Ez már
pedig csakugyan felsőbb igazság.</p>
<p>Ettől kezdve naponként gyült a vihar Káldy feje fölött. Minden
héten, minden hónapban akadt egy-egy pöre.</p>
<p>Valamelyik darabban két szinésznőnek fekete arczczal kell a
szinpadon megjelenni. Ehhez képest koromfeketére kell arczát
föstenie. Ugyde ezért ősi szokás szerint 25 krajczár jár, Káldy
tehát kiutalta a 25 krajczárt. <span class="pagenum"><a name=
"Page_168" id="Page_168">-168-</a></span></p>
<p>Káldyt pörbe idézik. A mit elkövetett, az pazarlás, közpénzek
hűtlen kezelése, a felsőbbség jó szándékai ellen való makacs
ellenszegülés s több eféle. Káldyt elitélik, fizessen és
megdorgáltassék.</p>
<p>Vannak néma szerepek. Egy vagy több embernek ott kell állni,
ülni, futni vagy feküdni a szinpadon. Az ilyen szerep dija 50
krajczár, ha a néma szereplő semmit se csinál. – Ámde néha és
némelyik terhet hord, részeg vagy holt embert kiczipel, árboczon
vagy lajtorján mászkál s ő ezért 25 krajczárral többet kap. Káldy
az ősi szokás szerint ezt kiutalja s ezért biróság elé állitják,
elitélik, fizessen és összemordiáztassék.</p>
<p>Az eféle pörök vég nélkül szaporodnak.</p>
<p>Pauli Richardnak soron kivül föl kell lépni, igy rendeli Erkel
Sándor, az igazgató. Ezért Paulinak kifizetik a szerződés szerint
járó 100 forintot. – Káldyt pörbe idézik. Hiába mondja, hogy ő se
meg nem engedheti, se meg nem tilthatja a soron kivül való
fölléptetést s Erkel Sándor hiába istenkedik, hogy nem Káldy, hanem
ő rendelte el a föllépést. Mindegy. Káldyt elitélik, fizesse vissza
a 100 forint felét. Pauli ezt meghallja, uriember, visszafizeti az
egész 100 forintot. Ezért megint Káldyt itélik el, mert ez meg az
első itélet kijátszása.</p>
<p>Ezt a Pauli-ügyet kissé meg kell vizsgálnunk. Részletei nagy
világot vetnek arra a korra s annak erkölcseire. S most kell
elmondanom, a mikor még egyik-másik szereplője életben van s ha
tévednék: kiigazithatja tévedésemet. Pauli meghalt, Káldy is
elköltözött <span class="pagenum"><a name="Page_169" id=
"Page_169">-169-</a></span> utána. Nem él már Erkel Sándor se s az
opera egykori ügyésze se. Ha addig várok, mig mindenki kihal: az
ördög se hiszi el, hogy ez a dolog valamikor megtörténhetett.</p>
<p>Hogy Pauli Richárdnak föl kellett-e lépni: ezt eldönteni az
igazgató joga volt, nem Káldyé. De soron kivül kellett fellépnie, a
mit az ostoba hivatalos nyelv »tulfellépés«-nek nevez, ez pedig 100
forint külön kiadással jár, tehát az intendánsnak be kellett
jelenteni, mert neki meg jogában állott a külön kiadást
meggátolni.</p>
<p>Intendáns akkor nem volt. Báró Podmaniczky lemondott, uj
intendánst nem neveztek, Beniczky Feri képviselő és belügyi
államtitkár mint kormánybiztos igazgatta az operát.</p>
<p>Beniczky ismerte a vármegyét, de az operát csak annyira ismerte,
mint Afrika belsejét. Az igaz, hogy Afrika belsejét könnyebb is
elkormányozni, mint nálunk az operát. No de erről majd később
szóljunk.</p>
<p>Káldy bejelentette a kormánybiztosnak, hogy az igazgató
szükségesnek látja Pauli föllépését. Mit szól hozzá?</p>
<p>Beniczky nem szólt hozzá semmit. Valami máson volt épen akkor a
figyelme. Megesik az ilyesmi bajuszos emberen akárhányszor.</p>
<p>Káldy tudatja az igazgatóval, hogy a méltóságos ur a bejelentést
szó nélkül fogadta. A mi azt teszi, hogy Pauli föllépését nem
tiltotta meg. Pauli tehát föllépett s minthogy ily föllépésért
szerződése száz forintot biztosit neki, tehát diját ki kellett
fizetni.</p>
<p>Jó-jó, – de van ám a világon számtiszt is, a ki csak akkor hiszi
el, hogy a nap reggel 6 órakor kel, <span class="pagenum"><a name=
"Page_170" id="Page_170">-170-</a></span> ha erre nézve a nap
hivatalos irásbeli elismervényt tud felmutatni. Beszélhet ő neki e
nélkül a csillagvizsgáló, a mit tetszik. Akár a részeg tótnak. A
számtiszt el nem hiszi. Az a kérdés: hol az irásbeli
elismervény?</p>
<p>Ilyen pedig csakugyan nem volt.</p>
<p>Kiszimatolta ezt valahogy az opera ügyésze. Régóta porlad, nem
emlitem nevét. Arról volt egyebek közt nevezetes ő is, hogy – mint
szokták mondani – nem ő találta föl a puskaport.</p>
<p>A számtiszt és az ügyész vádat emelnek. A büntető biróság
összeül. Elnök a kormánybiztos, a kit ennélfogva tanuként
kihallgatni nem lehet. Egyik biró az ügyész, a ki vádol. Másik biró
az igazgató, a ki egyuttal vádlott is. Káldy is biró volna ugyan,
mert meg van választva birónak, de őt nem hivják be, mert ha
behivnák: ki ülne a vádlottak padján? Ha pedig ott senki se ül:
minek akkor a büntető biróság?</p>
<p>Káldyt kihallgatják.</p>
<p>Előadja, hogy nem ő léptette föl Paulit, hanem az igazgató, mert
ez az igazgató dolga.</p>
<p>De ő helyeselte-e a fölléptetését?</p>
<p>Igen is helyeselte, mert különben nem lehetett volna előadást
tartani.</p>
<p>Jól van; – tessék jegyzőkönyvbe venni, hogy vádlott főrendező
töredelmesen beismeri a bünrészességet, sőt ő volt a felbujtó.</p>
<p>A jó Erkel Sándor közbeszól, hogy őt nem bujtogatta senki, ő a
maga jószántából léptette föl Paulit. <span class=
"pagenum"><a name="Page_171" id="Page_171">-171-</a></span></p>
<p>A közbeszólás figyelembe nem vétetik, hanem e helyett feleljen
vádlott: miért nem szerezte meg a méltóságos kormánybiztos ur
engedélyét?</p>
<p>Vádlott védekezik kézzel-lábbal; – ő idején bejelentette Pauli
föllépését s a bejelentést a méltóságos kormánybiztos ur szó nélkül
fogadta el. Mi kell még több a világ rendjéhez?</p>
<p>A biróság visszavonul s Erkel Sándort és Káldy Gyulát elitéli.
Mindegyik fizetéséből 50 forint levonatik, hogy az ország kárt ne
szenvedjen. Ezenkivül Káldy ünnepélyesen összeszidatik.</p>
<p>Szerencsétlenségre pár hét mulva megtudja az esetet Pauli. Pauli
uriember, pénze is van, odamegy a pénztárhoz és szó nélkül
visszafizeti a 100 forintot. Helyette ne fizessen más szegény
ember.</p>
<p>Mi ez?</p>
<p>Hallatlan botrány ez! Hova lesz a biróság tekintélye s a törvény
szentsége, ha a kirótt büntetés alól igy lehet menekülni? Ki
hallott már olyat, hogy szinész, művész akkor is fizessen más
helyett, a mikor ezzel nem tartozik? Hiszen a jelen esetben vétkes
cselekmény dicsőitésének büntette is forog fenn. Itt Káldy
főrendező pokoli cselszövényével áll szemközt a királyi operaház.
Most már gyökeres orvoslásra van szükség. A beteg testrészt
tűzzel-vassal ki kell irtani, különben veszély éri a
köztársaságot.</p>
<p>Ily váddal lépett fel az ügyész.</p>
<p>Széleskörü vizsgálatot rendelnek el. Kihallgatják Káldyt: mentse
magát. Kihallgatják Pauli Richárdot: <span class="pagenum"><a name=
"Page_172" id="Page_172">-172-</a></span> igaz-e, hogy fizetett,
kinek és mikor fizetett és miért fizetett? Kihallgatják Péchy Lajos
főpénztárnokot: igaz-e, hogy Pauli Richárd fizetett, mikor és
mennyi- és miféle pénznemben fizetett? Hogy’ merte a pénzt tőle
elfogadni? Kihallgatják Freund Izsó főkönyvvezetőt, hogy igazat
beszél-e a főpénztárnok s be van-e a könyt vekbe vezetve e nagy
törvénysértés?</p>
<p>Összeirnak huszonöt árkus papirost s azt egy csomóban átadják az
ügyésznek. Álljon elő javaslattal. Az ügyészi inditvány elkészül s
ekként hangzik szórul-szóra:</p>
<p>»A bizonyitékok kétségen fölül helyezik, hogy vádlott, a királyi
operaház főrendezője, minden tagadása daczára saját becses
személyében volt főfaktora annak, hogy a reá kimért rendi büntetés
(50 frt) alól meneküljön s hivatalos hatalmával visszaélve a reá
kirótt birságot magának megtérittesse. – Bármily alkalomból
emeltessék ily vád s igazoltassék be minden kétségen felül, mint a
jelen esetben, természetszerüleg a legsulyosabb büntetést vonja
maga után stb.«</p>
<p>Igy szólt a vádlevél, sőt még furcsábbul.</p>
<p>De már ezt az ostobaságot Beniczky Feri is megsokalta. Káldyt
ugyan megint jól összeszidta kormánybiztosi hatalmával, de a
királyi operaügyészt is a pokol fenekére küldte. Ha különb vádakat
nem tud Káldy ellen, akkor fogja be a száját és hallgasson el.</p>
<p>Az ügyész nem hallgatott el, hanem keresett különb vádakat. Sok
vádja közül csak hármat mesélek el.</p>
<p>Az egyik a Bolygó Hollandi hajója.</p>
<p>A másik a röpülő angyalok fizetése. <span class=
"pagenum"><a name="Page_173" id="Page_173">-173-</a></span></p>
<p>A harmadik az amerikai összeesküvés.</p>
<p>Áldott emlékü szegény jó Káldy barátom! Mikor ezek a pörök
folytak ellene: a feje tetején már akkor egy szál haja sem volt, de
a hol még volt: ott csakugyan felállott minden hajaszála: olyan
vádakat tudtak ellene összekovácsolni. Szerencsére olyan szelid
lélek volt, mint a galamb s olyan bölcs és türő lélek, mint Jézus
Krisztus. Ki nem tört volna nála a harag világért se. Harag,
boszuság, keserüség nem lakott szivében, de a kétségbeesést se
ismerte.</p>
<p>Van egy operaszinmű Wagnertől; neve: A bolygó hollandi. Én
bizony nem emlékszem, mikor láttam; de arra emlékszem, hogy egy
nagy bolond hajó jön benne szinre kormánynyal, oldalkorlátokkal,
árboczokkal, kötelekkel, vitorlákkal, matrózokkal. A nézőben azt a
hatást kell tennie a hajónak, mintha igazi hajó, igazi tengeren
járna a szeme előtt. Ezen a hajón jön meg a bolygó hollandus.</p>
<p>A szinpadon tengernek kell lenni. A tenger viharos. A hajó utóbb
elsülyed, a matrózok ott eviczkélnek még egy darabig a hullámok
között. A nagynevü német zeneszerző ugyancsak vonzó látnivalót
akart csinálni hajójával.</p>
<p>Hát egyszer régen valamikor a mi operánk hajója nem sülyedt el
tökéletesen, árboczai és vitorlái kiálltak a vizből, a tenger nem
volt elég mély vagy a vihar nem volt elég erős. Valami nagy
emlékezetü embernek eszébe jutott, hogy e borzasztó tengeri
szerencsétlenség egykor Káldy idejében történt. <span class=
"pagenum"><a name="Page_174" id="Page_174">-174-</a></span></p>
<p>Nosza előrántották ez esetet s vád alá fogták Káldyt: mi
történt, hogy’ történt, feleljen a sok emberéletért. Az igaz, hogy
a hajaszála se görbült meg senkinek.</p>
<p>Örök időkre szóló mulatságot képezne az emberiség számára, ha a
kihallgatási jegyzőkönyv egyszer napvilágot látna. Olyan ügyvédet
még nem látott az élet és a szinpad, a milyennek itt az a
boldogtalan operaügyész mutatkozott. Rég volt az eset; a
jegyzőkönyv minden pontjára már nem emlékszem; akkor elmeséltem
Jókainak s Jókai életében akkor kaczagott igazán utoljára. Egyetlen
adomám se ér annyit, mint ez. Kár, hogy mindenre már szórul-szóra
nem emlékszem.</p>
<p>Ilyen kérdéseket állitott fel a vizsgálóbiró:</p>
<p>– Emlékszik-e vádlott, hogy a királyi opera Bolygó Hollandijának
hajója egy alkalommal nem sülyedt el tökéletesen?</p>
<p>– Nagyon emlékszem, ezentul se fog elsülyedni soha.</p>
<p>– Van-e mentsége vádlottnak arra nézve, hogy a királyi opera
Bolygó Hollandijának hajója nem sülyedt el tökéletesen?</p>
<p>– Van. Az opera sülyesztője nem nagyon mély, a hajó pedig nagyon
magas; – tehát tökéletesen a hajó nem sülyedhet el.</p>
<p>– Van-e mentsége vádlottnak arra nézve, hogy a királyi opera
sülyesztője miért nem nagyon mély, a királyi opera Bolygó
Hollandijának hajója pedig miért nagyon magas?</p>
<p>– Ez nem az én dolgom; az operát nem én épitettem, a hajót nem
én csináltam. <span class="pagenum"><a name="Page_175" id=
"Page_175">-175-</a></span></p>
<p>– Van-e mentsége vádlottnak arra nézve, hogy a királyi opera
Bolygó Hollandijának hajóját miért nem ő csinálta, holott ő a
királyi opera főrendezője s ezen állásában a királyi operaház
szabályrendeletének 42. §-a s a királyi operaház törvénykönyvének
115. §-a szerint minden rendért, szerért és szerszámért ő
felelős?</p>
<p>– Erre is van mentségem. Az a hajó nem egyéb, mint szer; – a
szereket nem én csinálom, hanem a hajót csinálja az ács, az
asztalos, a festő, a kárpitos, a köteles, a takács és a többi
mesterember; – a szerekért pedig az opera törvénykönyvének 65. §-a
szerint a szertárnok felelős, nem a főrendező.</p>
<p>– Vádlottnak van-e még más mentsége?</p>
<p>– Nincs. Tessék a többit a gépmestertől megkérdezni. Ő sülyeszti
el a hajót, nem én.</p>
<p>– Mivel menti magát vádlott arra nézve, hogy ő a királyi
operaház gépmestere ellen alaptalan gyanusitásokkal lép föl, holott
e bűnös cselekmény a királyi opera törvénykönyvének 31. §-ába
ütköző sulyos vétséget képez?</p>
<p>Káldy körülnéz e kérdésre. Mintha kétsége támadott volna arra
nézve, vajjon valami csoda által nem a bolondok házába jutott-e be
véletlenül? Végre mosolyogva felel.</p>
<p>– Minthogy nekem az öregapám se volt se hajóács, se gépmester,
se szertárnok: tessék a Bolygó Hollandi hajójának kérdésében
azokhoz az urakhoz fordulni.</p>
<p>Elég volt. Ez a felelet fölidézte a balsorsot. A királyi
operaügyész ez alapon megállapitotta ellene a vádat, a mely szólott
ekképen: <span class="pagenum"><a name="Page_176" id=
"Page_176">-176-</a></span></p>
<p>»Káldy Gyula, a magyar királyi opera főrendezője, miként a
vizsgálat során s különösen a Bolygó Hollandi hajójának kérdésében
51-ik számu feleletével beigazoltatott, kötelességérzet és tudat
teljes hiányában se rendezői képesség, se műizlés, se a királyi
operaház szinpada berendezésének ismeretével nem bir.«</p>
<p>Természetesen Káldyt hivatalától meg kellett fosztani. Igaz,
hogy az a hajó se azelőtt el nem sülyedt, se azóta el nem sülyed
tökéletesen, de ez mindegy. Rendnek kell lenni.</p>
<p>Ha pedig még ez irtóztató vétség se lett volna elég: ott van a
repülő angyalok fizetésének kérdése. Itt már Káldyt éppenséggel nem
lehet kivágni.</p>
<p>Mi az angyal?</p>
<p>Az angyal nem egyéb, mint ügynök, ki jutalékra dolgozik.
Rendesen a jó istentől nyer üzleti megbizatást a bűnös emberiséghez
s azért folyton vasuton jár az ég és a föld között. Az angyalok
intézményét kétségtelenül a zsidók állitották föl s már Mózes is
jól ismerte s alkalmazta őket. Mózestől átvették a keresztyének és
a mohamedánok is. Kétféle angyal van. Olyan, a kinek üzlete és
hitele még meg nem rendült s olyan, a ki már egyszer csődbe jutott.
Az utóbbit rossz angyalnak nevezik. Mind a két fajtából ismerünk
elegendőt.</p>
<p>Az angyalnak nagy története van és még nagyobb szerepe. Ott
szerepel a vallásban, a népregében, a költészetben, a
képzőművészetben. A szobrászok és a festők egyaránt foglalkoznak
vele. Ismeri a szinpad is, <span class="pagenum"><a name="Page_177"
id="Page_177">-177-</a></span> még a magyar királyi operaház is.
Meggyült a baja vele Káldynak is.</p>
<p>Az angyalt a vallásalapitók férfinak ismerik. Fiatal, szép
férfialak az angyal tizennyolcztól huszonkét éves korig. Se
bajusza, se szakálla. Rövid, kissé göndör fürtei vannak. Vagy
meztelen, vagy fehér ingben jár. Inge a nyakától bokájáig ér, a
mikor van. Két hófehér hosszu szárnya, mint a sirálymadárnak.</p>
<p>A magyar szent koronát is két férfiangyal őrzi. Nem is annyira
őrzi, mint inkább a levegőben tartja. Azért hivják angyali szent
koronának is. Valami féleszü festő gondolta ezt ki ezelőtt
harmadfélszáz évvel. Arra czélzott vele, hogy Szilveszter pápának
angyalok sugták meg, hogy a koronát a magyarok királyának adja, ne
pedig a lengyelek királyának.</p>
<p>Az anya angyalomnak nevezi kis gyermekét. Bizonyosan azért, mert
isten küldöttjének hiszi és tartja a piczikét. Hiszen az is. Az
angyal szó görög szó. Azt teszi magyarul: hirmondó, póstáslegény,
hordár. De azért a mi budapesti hordáraink és levélhordóink és
váltótörvényszéki kézbesitőink épen nem hasonlitanak az
angyalokhoz. Nem is engedné meg a rendőrség, hogy olyan hiányos
öltözetben járjanak.</p>
<p>A szerelmes legény is angyalomnak nevezi az ő leánykáját. Ez az
oka, hogy a festőknek és szobrászoknak már régóta nem tetszik az a
dolog, hogy csak férfi legyen az angyal. Miért ne lehetne nő is?
Természetesen olyan nő, a ki fiatal is, szép is, hajadon is. Hogy
anyós legyen vagy sok gyerekü anya legyen, <span class=
"pagenum"><a name="Page_178" id="Page_178">-178-</a></span> vagy
feleség legyen az angyal: ezt a költők, a festő és faragó művészek
el se tudják képzelni.</p>
<p>De hát ő szerintük a kis gyermek lehet-e angyal? Lehet.
Rafaelnek drezdai madonna-képén kis gyermekangyalok néznek föl
áhitattal a csillagok közt fénylő boldogságos szűz anyára. Ezek a
kis gyerekek az imádandó kedvességnek örök szépségü mintaképei.
Ettől kezdve divatba jött az angyalt három-négy éves kövér szép
gyerek alakjában ábrázolni. Budapest faragott angyalai a kapuk
boltozatán s a házak homlokzatán csaknem mind kis gyermek. Biblia
szerint való angyalunk kevés van. A Deák-siremlék ormán, a budavári
honvédszobron van egy-egy s azontul nagyon kevés.</p>
<p>Egy-két emberöltő óta a meztelen képek festői divatba hozták az
ingerlő angyalalakokat. Ő szerintük csak tüzes fiatal leányok
lehetnek igazi angyalok jól kidomborodó testrészekkel. S
meglehetősen vékony öltözetben.</p>
<p>Szinielőadásoknál is az ilyen angyalokat szeretik. S a királyi
opera is ilyen angyalokat hoz szinre.</p>
<p>Van egy darab, a manó tudja: melyik, a melyben repülő angyalnak
kell szerepelni. E szerephez fiatal leányt alkalmaznak. Szerény,
kezdő, statiszta leányt. Felöltöztetik trikóba, kötnek a vállára
szárnyakat, tesznek rá valami fátyolkendőt is itt-amott s aztán
kell neki repülni. Tudni kell pedig, hogy abban a darabban nem egy,
hanem több repülő angyal szerepel egyszerre.</p>
<p>De hát hogyan repül az angyal? A valóságos angyal <span class=
"pagenum"><a name="Page_179" id="Page_179">-179-</a></span> könnyen
repül, mint a fecske, mert annak az a természete. De hogyan repül a
szinpadi angyal?</p>
<p>Biz az egy kissé mesterkélt dolog. Hámba öltöztetik, kötélre
felakasztják s a szinpad padlásáról lógni hagyják s ha mozognia
kell: ide-oda huzogatják. A szertárosnak és gépmesternek kell vele
remekelni. Az angyalnak pedig vigyáznia kell, hogy ne nyöszörögjön,
kezével ne kapálódzék, lábával ne rugdalódzék, náthás ne legyen,
köhögni és tüsszögni meg ne kisértse. Mert a rugdalódzó, köhögő,
tüsszögő angyalokról semmit se tud a szentirás.</p>
<p>A repülő angyal fizetése egy-egy esti szereplés után ötven
krajczár. Ha pedig el találná magát tüsszenteni: büntetésül
levonnak a fizetéséből tiz krajczárt, husz krajczárt. Néha marad
is, nem is fizetése.</p>
<p>A valóságos angyal ilyesmivel nem törődik. Őt nem várja otthon
éhes kis testvér s szegény kézműiparos apa és anya, a kinek
háztartásához az egész ötven krajczárra van szükség, sőt még az se
elég. A szinpadi angyal ingyen nem lehet angyal.</p>
<p>De még ötven krajczárért se.</p>
<p>Egy napon összebeszéltek a repülő angyalok szülei, hogy olyan
nehéz munkát, mint a repülő angyalság, ötven krajczárért végezni
nem lehet. A szép fiatal leánynak ott kell lógni, mint a
kocsmaczégérnek hosszu időn át. A hám bevágja hónalját, hasát,
derekát ugy, hogy mikor hazamegy: enni se tud, mig gyönge,
harmattestét meg nem kenik, dömöczkölik s ki nem nyujtóztatják.
Segiteni kell a dolgon. <span class="pagenum"><a name="Page_180"
id="Page_180">-180-</a></span></p>
<p>Egyik angyalnak bátor czipész apja csak fölkerekedik s megy
egyenesen az operához. Keresi a pénztárost, a főrendezőt, az
igazgatót, az intendánst s követeli, hogy ő ugyan megelégszik ötven
krajczárral, mikor a lánya gyalogos angyal, de már a mikor repülő
angyallá teszik s ott kell ficzánkolnia az égben, a zsinórpadlás
magasságaiban, akkor toldják meg fizetését husz krajczárral. Ha
pedig ez nem tetszik: legyen repülő angyal maga az intendáns ur ő
nagyméltósága. De az ő leánya nem lesz.</p>
<p>Az intendáns báró Podmaniczky Frigyes. Áldott lelkü, nemesszivü
jó ember. Egész életét a hazának szentelte. Volt ő honvéd – ontotta
vérét. Volt az osztráknál besorozott szekerész közlegény, kente a
kocsitengelyt büdös kocsikenőcscsel. Kész a hazáért most is minden
áldozatra, de már akárhová tegye az isten, ő az ő élemedett korában
repülő angyallá nem lesz. Ez már nem lesz. Inkább megadja a szegény
kis lánykáknak a husz krajczár pótlékot, semminthogy ő repülő
angyal legyen, kötélen lógjon, trikóba öltözzék.</p>
<p>– De mit szól ehhez majd a számtiszt, kegyelmes uram?</p>
<p>– Majd beszélünk azzal is. Csak nincs kőből a szive.</p>
<p>Ez igaz. Nincs biz annak semmiből se.</p>
<p>Ez volt a világhelyzet, a mikor a komorna magas pártfogója irtó
hadjáratot kezdett Káldy ellen.</p>
<p>Káldy ugyanis jóhiszemüleg, a gyakorlatra, az észszerüségre s
Podmaniczky báró rendelkezésére támaszkodva <span class=
"pagenum"><a name="Page_181" id="Page_181">-181-</a></span> az uj
korszakban is megadta a repülő angyaloknak a husz krajczár
pótlékot. Bizony vesztére.</p>
<p>Ezt is kiszimatolta a számtiszt és a királyi operaügyész.</p>
<p>Panaszlevél, vizsgálat, törvényszék, tárgyalás, elitélés,
hivatalvesztés, költségmegtérités és a többi egymásután nyomban
bekövetkezett. Azóta aztán az angyalok röpülő hadtestét fel is
oszlatták s a gyalogsági ezredekbe helyezték át az egész
állományt.</p>
<p>De a jó Podmaniczky báró is megitta ennek a levét. Az opera
számadásait még négy-öt év mulva is vizsgálgatták a számtisztek s a
hány angyali pótlékra akadtak, mindazt a jó báró ur nyakába
keritették. Fizetnie kellett, de fizetett is szó nélkül. Talán még
ma sincs vége a számtisztek harczának ellene. Ádáz harcz ez és
örökkévaló.</p>
<p>Káldy nyakát azonban talán mindez se törte volna ki, ha
véletlenül be nem következik az amerikai összeesküvés.</p>
<p>Ebből nem tudott kilábolni.</p>
<p>Van ugyanis a föld kerekén két világutazó. Az egyik az
impresszárió, a másik a szinházi ügynök.</p>
<p>Ezek bejárják a világ nagy városait, a hol csak szinházat
sejtenek s kikémlelik az énekesnőket gondosan. Ha csodálatosan szép
arczu vagy szép hangu, vagy szép tánczu hölgyet találnak: azt
körülveszik édes szóval, ezres ékszerekkel s milliós igéretekkel s
viszik őket Berlinbe, Párisba, Londonba, Amerikába. Ha viszik.
<span class="pagenum"><a name="Page_182" id=
"Page_182">-182-</a></span></p>
<p>Abban az időben, a mikor történetünk folyt, megjelent Budapesten
Amerikából egy ur, bizonyos Stanton nevü, foglalkozására nézve
impresszárió, honosságára nézve new-yorki. S vele együtt megjelent
Seydl new-yorki karmester. S ugyanazon időben véletlenül itt volt
Selaar berlini szinházügynök is.</p>
<p>Az amerikai művész-fogdmegek hallották hirét Spiegel Arabella
művésznőnknek. Kitünő művésznő, ragyogó szépség, jó lenne vele
átcsónakázni Amerikába.</p>
<p>Ebből ugyan nem lett semmi. Semmiből se lett semmi. Hanem
kémkedés közben találkoztak véletlenül Saxlehner Emma s Ábrányiné
urnőkkel s jeles művésznőinkkel és Szendrői Lajossal, szintén az
opera egyik énekművészével. S ezek, ki enyelgésből, ki tréfából
készeknek nyilatkoztak az amerikaiak előtt próbát énekelni.
Szendrői elszerződésre gondolt, Saxlehner Emma vendégszereplésre
gondolt, Ábrányiné semmire se gondolt. Csak kedve kerekedett neki
is az énekléshez.</p>
<p>Az amerikaiakkal volt a berlini is.</p>
<p>Az énekléshez zenekiséret kell, a zenekiséret zongorán történik.
Elhatározták, hogy Saxlehner urnő zongoráját használják.</p>
<p>Azonban épen negyedévi lakásváltozás ideje volt. Erről jut
eszembe, hogy az eset 1888. évi május első napjai egyikén történt.
Saxlehner urnő hurczolkodott épen s e miatt zongoráját nem
használhatták. Nyakába esett tehát a két művésznő Káldynak: engedje
meg, hogy az ő zongoráján kisérjék az éneklést.</p>
<p>Káldy megengedte. <span class="pagenum"><a name="Page_183" id=
"Page_183">-183-</a></span></p>
<p>Megengedte udvariasságból. Hiszen ő végre is főrendező s az a
két művésznő az ő intézetének tagja s neki jó barátja. Melyik
lovagias férfi lenne az a világon, a ki két ifju szép nőnek efféle
kérelmét megtagadná?</p>
<p>De hát miért is tagadná meg?</p>
<p>Volt Budapesten akkor 1200 utcza s minden utczában tiz zongora
és tiz ló. Ha tehát ő megtagadja: az amerikaiak találnak
tizenkétezer lovat, a mely elviszi őket tizenkétezer zongorához s
ott zongoráznak maguknak, a hol nekik tetszik.</p>
<p>Végre is a zongorának az a természete, hogy zongorázzanak rajta,
az énekesnőnek meg az a természete, hogy ha neki ugy tetszik:
énekeljen. Ezzel senki jogát, senki érdekét nem sérti.</p>
<p>Káldy tehát megengedte, hogy zongorája mellett énekeljenek.</p>
<p>Szendrői ezt czéltalanul elujságolta az operaház folyosóján. Ily
módon az operaügyésznek is fülébe jutott.</p>
<p>Az operaügyész örömében körülczigánykerekezte az operaházat.
Mert most már Káldynak nem lehet menekülni. Pauli-ügy, Bolygó
Hollandus fekete hajója, repülő angyalok takarodjatok a pokol
fenekére: mind semmit se nyom ez e mellett a hajmeresztő büntény
mellett.</p>
<p>Mert ez összeesküvés.</p>
<p>Összeesküvés az amerikai Egyesült Államokkal arra, hogy
Magyarországot minden művészétől és művésznőjétől egy csapásra
megfosszák. Magyarország visszaesik a középkori sötétségbe és
bárdolatlanságba, a királyi <span class="pagenum"><a name=
"Page_184" id="Page_184">-184-</a></span> operaházat ki kell adni
vásárcsarnok-használatra a kofáknak; ha pedig nem lesz királyi
opera, nem lesz királyi operaügyész se.</p>
<p>S mind e hajmeresztő gonosztettnek Káldy Gyula a koholója,
tervezője, tettese, végrehajtója!</p>
<p>A vád borzasztó volt. Az operaügyész kétszarvu okoskodással
lépett a sorompóba. Az okoskodásnak vagy az egyik, vagy a másik
szarva okvetlenül felöklelte Káldyt.</p>
<p>Vagy tudta Káldy, mit akar az amerikai ember. Ez esetben
hűtlenséget, összeesküvést, pártütést követett el, mert
összejátszott az amerikaival arra, hogy a királyi opera művészi
erői idegen országokba szerződjenek. S az ilyen hűtlen és pártütő
főrendezőt egy pillanatig se szabad meghagyni állásában.</p>
<p>Ez igaz!</p>
<p>Vagy pedig nem tudta Káldy, mit akar az amerikai ember. Nem érte
föl észszel, hogy amerikai impresszárió és karnagy s berlini
szinházügynök nem azért kér föl operaházi művészt próbaéneklésre,
hogy az éneklés alatt legyet fogdosson vagy alugyék, vagy a
művésznek bókot mondjon, hanem azért, hogy esetleg a művészt
elszerződtesse. Ha pedig a királyi opera főrendezőjének annyi esze
sincs, hogy ezt belássa: akkor meg épen nem szabad meghagyni
állásában egy pillanatig sem.</p>
<p>Ez is igaz!</p>
<p>Mit felel erre Káldy?</p>
<p>Káldy azt feleli, hogy ő neki sejtelme se volt arról, mit
akarnak az idegenek s mit akarnak az éneklő <span class=
"pagenum"><a name="Page_185" id="Page_185">-185-</a></span>
művészek. Erre nézve kéri kihallgatni Saxlehner Emmát, Ábrányinét,
Szendrőit. S kéri kihallgatni Stantont, Seydlt és Selaart.</p>
<p>A három operaházi művészt kihallgatják. Ezek természetesen
Káldynak adnak igazat. De az ő vallomásuk figyelembe nem vehető,
minthogy Káldynak jó barátai és tisztelői.</p>
<p>A három idegen tanut nem hallgatják ki. Akármit beszélne az
idegen tanu: arra ugy se adnak semmit. Hiszen ők Káldy bűntársai.
Az ügy állása különben náluk nélkül is tiszta.</p>
<p>A bikának két szarva van. Az egyik a hűtlenség. »Tegyük fel –
ugymond az operaügyész – hogy az egyik szarva nem találta Káldyt
halálosan. De a másik szarva elmebeli és szakértelembeli
képtelenség. Miként védi ez ellen magát Káldy?«</p>
<p>Egyszerüen.</p>
<p>Hiszen az opera művészei és művésznői közül nem szerződött el
egy se. Sőt eszük ágában se volt elszerződni, mig itteni
szerződésük tart. Semmi se történt tehát, a miért zajt lehetne
ütni. Ha pedig akármelyik is el akart volna vagy el tudott volna
szerződni: azt ugy se tartaná vissza se a főrendező, se a
kormánybiztos, se a rendőrség, mivelhogy az opera tagjai nincsenek
a kocsioldalhoz kötve. S aztán ő bizony jó ismerősnek s
művésztársnak egy éneklésre eddig is átengedte, ezután is átengedi
zongoráját. Minden tisztességes magyar ember eddig is ugy
cselekedett, ezentul is ugy cselekszik. És a többi. <span class=
"pagenum"><a name="Page_186" id="Page_186">-186-</a></span></p>
<p>A királyi operaügyész kezdte belátni, hogy Káldyt se a
hűtlenségben külön, se az elmebeli képtelenségben külön elmeriteni
nem lehet, a miből nyilván következik, hogy tehát mindakettőben
együttesen kell elmeriteni.</p>
<p>Mert hogy Káldy az operánál meg nem maradhat: ezt a szép komorna
személyében kormányzó magasabb végzet már eldöntötte. A végzet
ellen pedig nincs orvosság, a miként nincs a halál ellen.</p>
<p>A halál ellen orvoshoz, a végzet ellen ügyvédhez futkosnak az
emberek.</p>
<p>Káldy fölkeresett engem, adjak neki jogi tanácsot s védelmezzem
meg őt.</p>
<p>Vállalkoztam ugyan, a hogy a kötelesség és a barátság
parancsolta, de bizony mindjárt beláttam én, hogy az én segitségem
neki nem sokat ér.</p>
<p>Nekem ugyan két ügyvédi oklevelem van, de mindakettőben nagy a
hiba. Egyikben sincs hatalom adva nekem arra, hogy szép asszonyok
befolyását is legyőzhessem. De még a Hármas Könyvben és a Jog
Testében sincs erre paragrafus s azok a gyámoltalan egyetemi tudós
tanárok se tanitanak erre nézve semmiféle tudományt és
bölcsességet. Hol vennék? Maguknak sincs.</p>
<p>A végtárgyalást az operaház egyik szép termében tüzték ki. Oda
elmentem. Gyere csak operaügyész, ha még senki meg nem tanitott
keztyüben dudálni, nohát én majd megtanitlak. Biztosan számitottam
rá, hogy a vitában folt se válik abból a szegény
operaügyészből.</p>
<p>A mint a biróság megalakult: első határozata az <span class=
"pagenum"><a name="Page_187" id="Page_187">-187-</a></span> volt,
hogy ügyvédi védelemnek helye nincs. Az ügyvédnek arra, hogy Káldy
nevében valamit javasoljon vagy biráljon, engedelem nem adatik.</p>
<p>Előre sejtettem. Csakhogy ügyvéden nem lehet könnyedén kifogni.
Káldyt jó eleve megoktattam arra nézve, mit adjon elő védelmére. El
is volt rá szánva keményen.</p>
<p>Hiába volt nagy gyürkőzése. Neki se engedte meg a biróság a
szólást.</p>
<p>– De talán csak szabad magam védelmeznem!</p>
<p>– A biróság nem kiváncsi arra, miként védi a vádlott
önmagát.</p>
<p>Az itéletet nyomban meghozták. Káldyt hivatalától elmozditották,
állását megszüntették, szerződését megsemmisitették. Kimondott oka
ez itéletnek az, hogy Káldy megengedte Saxlehner Emma asszonynak és
társainak az ő zongorája felhasználását a próbaéneklésre.</p>
<p>Az itélet kelt 1888. évi julius 7-én. Épen harmincz év óta
szolgálta Káldy akkor a magyar nemzeti szinművészet és
zeneköltészet ügyét. S harmincz évi hű szolgálat után ez napon lett
vagyontalanná és kenyértelenné.</p>
<p>Káldyt elszomoritotta ez az eset. Nem maga miatt. Hiszen ő férfi
volt; tele nyugalommal és önbizalommal. Hanem volt felesége s
felnőtt hajadon leánya, a kik ugyan az uraskodáshoz sohase szoktak,
de eddig legalább sohase hiányzott asztalukon a mindennapi
kenyér.</p>
<p>Csakhogy ötven éves korral s megbélyegzett multtal nagyon nehéz
uj pályát kezdeni.</p>
<p>És most álljunk meg itt egy pillanatra s nézzünk körül a
társadalomban. <span class="pagenum"><a name="Page_188" id=
"Page_188">-188-</a></span></p>
<p>Hát nem akadt Káldynak védője?</p>
<p>Hol voltak az országos nevü nagyférfiak, kik az igazságot maguk
is gyakorolják, másoktól is megkövetelik?</p>
<p>Hol volt a képviselőház igazsághirdető pártjaival? Hol volt az
ellenzék megtorló haragjával?</p>
<p>Hol volt a sajtó?</p>
<p>Ne tünődjünk ezek fölött.</p>
<p>Az operaházat nálunk is, másutt is a miniszter, a nemzeti
kaszinó, néhány mágnás, néhány szép asszony igazgatja. Az intendáns
vagy kormánybiztos nem egyéb, mint ezek óramutatója. Ha jól
mutatja, a mit belül a gépkerekek csinálnak: akkor megmaradhat
intendánsnak akármeddig. Ha rosszul mutatja; akkor leveszik az
óralapról s másikat tesznek helyére.</p>
<p>Az operát pedig nem igazsággal kell kormányozni, hanem sikerrel.
A siker pedig az, a mit a hatalom birtokosai siker gyanánt
hirdetnek. Akármilyen kudarcz: mindig siker, mig annak hirdetik. S
akármilyen siker: nyomban kudarczczá válik, ha megunták azt, a ki
felmutatta.</p>
<p>Minden dolgot jelszó föd el. A legrosszabb törekvést a legjobb
jelszó. S az emberek legnagyobb része csak a jelszót nézi, nem
magát a dolgot és törekvést. A gazemberek dolgoznak legnemesebb
jelszavakkal s jelszavaik mindig rokonszenvesek.</p>
<p>A korszerü sajtó pedig nem hang, hanem csak visszhang. Az a
sajtó, mely önálló hanggal dolgozik: kiáltó szó a pusztában. Nem
hallja senki s nem ad rá visszhangot semmi. <span class=
"pagenum"><a name="Page_189" id="Page_189">-189-</a></span></p>
<p>De nem is tanácsos a sajtónak felszólalni, ha egyes emberek
dolgában szenved sértést a közigazság. Az operaház törvénykönyve
világosan rendeli, hogy a ki az igazgatóság ellen nyilvánosan
sértőleg ir: az minden kárpótlás nélkül rögtön el is bocsátható
állásából. Már most ha egyes emberről van szó, mint akkor Káldyról
volt, a sajtó habár a Hiszekegyet vagy Miatyánkat irná is az egyes
ember érdekében: azt az igazgatóság sértőnek tekintené.</p>
<p>Miért?</p>
<p>Azért, mert az igazgatóság a biró ebben a kérdésben. A ki pedig
önmaga biráskodik a saját ügyében és pedig teljes hatalommal
biráskodik: az sértőnek talál minden czikket, melyet valamely lap ő
ellene irt.</p>
<p>Káldy az összes lapokat megkérte, hogy valahogy őt meg ne
találják védelmezni, mert akkor az operatörvény 31-ik §-a alapján
irgalmatlanul elcsapják.</p>
<p>Igaz, hogy én erre nem hallgattam. De csak akkor nem hallgattam,
a mikor már ugy is elcsapták. Akkor pedig már átkozottul keveset
ért az én czikkezésem. Abban is hagytam hirtelen.</p>
<p>S aztán a lapoknak kedvük sincs az egyes embert védelmezni. S
erre jó okuk van.</p>
<p>Kit védjenek?</p>
<p>Azt védjék, a kit elcsaptak? A ki üldözött? A ki perét,
igazságát, állását, jövendőjét, vagyonát, mindenét elvesztette? A
ki már holt ember? S holt embert védjenek elevenek ellen, a kik
pedig erősek, hatalmasak, királynak és többségnek bizalmasai? S
miben védjék? <span class="pagenum"><a name="Page_190" id=
"Page_190">-190-</a></span> Oly itélet ellen védjék, a melynek
minden indoka helyes elvet mond ki? Igaz, hogy minden indoka hazug
lehet a valóságban, de ki állapitja meg ezt? A hirlaptudósitó nem
jogtudós s ha az volna is: közel se eresztik rendszerint a valódi
igazság forrásaihoz.</p>
<p>Mikor az itéletet kimondták: Káldy odament a biróság elnökéhez s
nyugodtan és komoly tisztelettel kérdezte:</p>
<p>– Méltóságos uram, miféle törvény alapján itéltek el engem?
Melyik törvény tiltja azt, hogy én zongorámat valamelyik barátomnak
néhány perczre át ne engedhessem?</p>
<p>Beniczky Feri jólelkü ember. De operát se azelőtt, se azóta nem
igazgatott, Káldyt pedig épen nem ismerte. A szerencsétlen
operaügyész pedig telebeszélte szemét, száját. Most is ezzel a
felelettel állt elő Beniczky hallatára:</p>
<p>– A rómaiak se hoztak törvényt az apagyilkosság ellen, mert nem
hitték, hogy arra szükség lehetne valamikor. Nálunk is azért
hiányzik Káldy esetére a törvény.</p>
<p>Erre alapitottam én a fölebbezést. Azt mondtam a fölebbező
iratban Káldy helyett:</p>
<p>»Engem olyan törvény alapján itéltek el, a mely nálunk ugyan
nincs meg, de a rómaiaknál meg lehetett volna, de azért ott se volt
meg.«</p>
<p>Nevetett rajta mindenki. Az ötleten is, Káldyn is. De az a
nevetés se használt semmit.</p>
<p>Ejh-hajh Káldy barátom, sohase essünk kétségbe. Van még igazság
a földön, csak meg kell keresnünk. Utána!</p>
<p>Elmentünk Jókaihoz. <span class="pagenum"><a name="Page_191" id=
"Page_191">-191-</a></span></p>
<p>Jókai képviselő volt, költőink fejedelme, a hatalmas Tiszának, a
miniszterelnöknek és belügyminiszternek jóbarátja, sok keserü
ügynek megmentője, a kormánynak hősi védelmezője. Neki van esze is,
szive is, szava is, érdeme is. Szerezzük meg pártfogónak.</p>
<p>Könnyen megszereztük.</p>
<p>Jókai már régi ismerőse, régi jóbarátja volt Káldynak. A magyar
szinészélet multját kevesen ismerték ugy, mint Káldy, oly szépen
elbeszélni pedig, mint ő, senki nem tudta. Elbeszéléseiből Jókai
fel is dolgozott kettőt. Az egyiknek története Bukarestben, a
másiké északi Németországban folyt le. Magyar emberek benne a
szereplők. Nagyon szép elbeszélés mind a kettő.</p>
<p>Ezen kivül Káldy száz érdekes dolgot beszélt már Jókainak a
magyar vidékek dalairól és tánczairól. Ő ismertette meg vele a
»Csürdöngölő« tánczot és annak dallamát is, melyet oly csodálatos
szépen ir le Jókai az »Egy az isten« czimü regényében.</p>
<p>Elmentem Jókaihoz.</p>
<p>Elmondtam neki Káldy sok nagy sürü panaszát és
szerencsétlenségét. Közöltem vele tervemet. Fölvisszük az ügyet a
nagy urhoz, a belügyi kormányzóhoz, Tisza Kálmánhoz. Jókai
ostromolja meg a nagy urat, én pedig majd naponként megostromlom
Beniczkyt, a ki a mi ügyünkben még nagyobb ur.</p>
<p>Hogyne volna nagyobb ur? Tisza Kálmán csak egyszer itélhet az
ügyben, Beniczky Feri pedig kétszer is. Elsőfoku biróságként is ő
itélt, mint kormánybiztos, másodfoku biróságként is ő fog itélni,
mint belügyi <span class="pagenum"><a name="Page_192" id=
"Page_192">-192-</a></span> államtitkár. Ezt a miniszter meg nem
teheti, akármilyen hatalmas ember.</p>
<p>Talán én is beszélhettem volna Tisza Kálmánnal. Csakhogy én
tizenöt évi miniszterelnöksége alatt sohase beszéltem vele és hozzá
másutt, mint a képviselőházban s a törvényhozási bizottságokban. Az
ilyen beszélgetésben pedig se nekem nem volt gyönyörüségem, se neki
valami nagy öröme. Jobbnak láttam, Jókai beszéljen vele.</p>
<p>Elment Jókaihoz Káldy is. Nem könnyen szánta rá magát. Szerény
és önérzetes férfiu; a pártfogót hajhászni nem állott
természetében. Ugyancsak erőltetnem kellett, mig végre engedett a
szónak.</p>
<p>Jókai nem ment személyesen a nagy urhoz. Ezt nem látta
szükségesnek. Hanem irt hozzá levelet. Együtt állapodtunk meg a
levél tartalmára. Szép és komoly levél. Nagyon szeretném közölni.
De kételkedem, van-e hozzá jogom. Elvégre két ma is élő emberé az a
levél. Deák Ferencz a világért meg nem engedte volna ily levél
közlését, ha csak mind az, a ki irta, mind az, a ki kapta, előre
bele nem egyezett.</p>
<p>A levél fölment Tiszához ma, én fölmentem Beniczkyhez
holnap.</p>
<p>Beniczky azzal fogadott, hogy jól összeteremtettézte apámat,
öreg apámat, egész nemzetségemet. Mit hajszolom én ezt az ügyet?
Ugy se lesz belőle semmi.</p>
<p>Mosolyogva hallgattam zsörtölődését. Tudtam már ebből, hogy
valahogy rendbehozzuk az ügyet. Dévajkodó kedvem támadt.
<span class="pagenum"><a name="Page_193" id=
"Page_193">-193-</a></span></p>
<p>– Ha nincs papramorgód és csibukod: engem ne szidj, mert a
nélkül meg nem hallgatom.</p>
<p>Nem volt pedig se papramorgója, se csibukja. Ott a
minisztériumban kiment már ez a divatból. Hajdan 1848 előtt a
Helytartótanácsnál nagy szokásban volt ismerősök között. Ma már a
nagy urak az igazságkereső embert csak rövid szóval vagy hosszu
gorombasággal fogadják. Vagy sehogyse fogadják.</p>
<p>Hanem ha csibukja nem volt is: volt szivarja és gyufája. S
dohányfüst közben csakugyan megegyeztünk.</p>
<p>Káldy lemond állásáról s visszavonja fölebbezését s ennek
fejében szerződésének egész idejére megkapja fizetését egy
összegben. Valami tizennégyezer forintot. Pénzt szivesen adnak, de
igazságot nem.</p>
<p>Mikor eljöttem Beniczky Feritől, azt kérdeztem tőle:</p>
<p>– Van-e most szép betanitott négy csikód?</p>
<p>– Nincs. Minek?</p>
<p>– Nohát tanitass be. Majd ha Káldyt visszavisszük diadallal az
opera igazgatójának, a te négyes fogatod vigye.</p>
<p>– Az öreg apád lesz a kocsisa ugy-e?</p>
<p>Inkább a pogány hitre adta volna fejét Beniczky, mintsem azt
elhigyje, hogy Káldy még valaha diadallal jusson vissza nemzeti
zeneművészetünk élére.</p>
<hr class="chap" />
<div class="chapter"></div>
<p><span class="pagenum"><a name="Page_194" id=
"Page_194">-194-</a></span></p>
<h2>III.</h2>
<p class="summary">(Mit ér egy főispán a tárogató mellett? – Mikor
Jókai és Petőfi dalol. – Kurucz dal jut eszünkbe. – Jókai tánczol.
– Hol támadt fel a kurucz zene? – Enyém a gondolat, Káldyé az
érdem. – A kerek asztal. – Liszt Ferencz. – A veszprémi kórus német
fia. – Dinamit kell a királyi zeneakadémia alá. – Van-e magyar
zene?)</p>
<p>De hát meddig él egy államtitkár és egy kormánybiztos?</p>
<p>Törődik is ezzel valaki.</p>
<p>A lángész azonban örökké él. S hiába hirdették Káldyt a lapok és
a német muzsikusok elcsapott tisztviselőnek és holt embernek: ő
csakugyan visszatért.</p>
<p>Beniczky és az operaház elvesződött egyideig bizonyos Mahler
nevü német karmesterrel. Ennek már nagy volt a fizetése. De
valóságos hóbortos ember volt. Erős zeneértő, gyakorlott karmester,
a betanitásban is fáraszthatatlan, de félbolond. A mikor kart
vezetett, hat kézzel, hat lábbal és hat füllel dolgozott s ugrált,
mint a majom a fán. A sarusziját se oldhatta meg zeneértésben és
karvezetésben a mi Erkel Sándorunknak, de azért három akkora
fizetése volt, mint ennek. Pedig Erkel Sándor ott a karnagyi
székben a világkormányzó <span class="pagenum"><a name="Page_195"
id="Page_195">-195-</a></span> Jupiter méltóságával és
biztosságával vezette a zenét ő mellette.</p>
<p>Azután vesződtünk valami Nikisch nevü nemzetközi zenelovaggal.
Ez is idegen volt. Akkora fizetést adtunk neki, mint a magyar
kormány elnökének. Mégis elszökött országunknak tiz vagy huszezer
forintjával. Üthetjük bottal a nyomát.</p>
<p>A jó Nopcsa báró került az operaház élére. Következett az
ezeréves nemzeti nagy ünnep. Holmi földönfutó németet, csehet
illetlen lett volna a nemzeti intézet élén tartani. S aztán a
keserü tapasztalatok után jól esett hazai erő kezébe adni a
vezetést. Ki lett volna más, mint Káldy? Őt kellett megnyerni.</p>
<p>Őt kérték vissza igazgatónak. Hejh jó lett volna most Beniczky
uj négyes fogata a diadalmas visszatéréshez. Meg is volt az a
fogat, csakhogy Beniczky Feri már akkor nem államtitkár s nem
kormánybiztos volt, hanem Pest-Pilis-Solt-Kis-Kun vármegye
főispánja volt.</p>
<p>Forgandó a sors.</p>
<p>Beniczky ott lovagolt az ezredéves nagy diszmenetben, vezette
vármegyéjének daliás lovagjait. Daliás alak volt maga is, nyugodtan
és büszkén ülte büszke paripáját. A diszmenet élén hat hirnök
lovagolt a nemzeti czimerrel s ezüst trombitán fujta a kuruczok
fölséges tábori indulóját.</p>
<p>Beszélek még ez indulóról később is.</p>
<p>Ezt is Káldy alkotta. Ő irta, ő hangjegyezte s ő tanitotta be a
hirnököket. Mintha sejtette volna, hogy azok nyomában ott lovagol
majd Beniczky is. <span class="pagenum"><a name="Page_196" id=
"Page_196">-196-</a></span></p>
<p>Biz ugy lett az.</p>
<p>Káldy fuvatta most a zenét s Beniczky lova tánczolt rája s a ló
hátán ott ült lovagja is.</p>
<p>Forgandó a sors.</p>
<p>Csakhogy akkor már Káldy föltámasztotta százados sirjából a
kurucz zenét s végig harsogtatta tárogatóját mind a hegyeken és
völgyeken, a merre csak magyarok és hazafiak laknak.</p>
<p>Szép a főispáni méltóság.</p>
<p>Száz tisztviselő bókol előtte. Hódoló küldöttség várja, teritett
asztal látja mindenütt. Száz irnok és jegyző iktatja, irja,
körmöli, porozza s löki félre parancsait s nem felelős másnak, csak
a királynak s az ő tanácsosának.</p>
<p>Hajh, de mikor megszólal Káldy tárogatója s örökké alvó és
örökké fénylő nagy hőseink zokogó és büszke dalát rábizza a susogó
szellőre s a csattogó viharra s rábizza az ábrándos lelkekre s a
hazafi szivekre: bizony méltóságos főispán uraim, üljenek akkor
kendtek le a kályhasarokba, mert akkor kendtekre bizony nem ügyel
senki.</p>
<p>De hát hogy’ támadott fel százados sirjából a kurucz zene?</p>
<p>Elmondom a történetét.</p>
<p>Káldynál voltunk áldomáson.</p>
<p>Nem volt már az opera főrendezője, de fizetését már
megkapta.</p>
<p>Azaz: nem kapta meg egészen, mert négyezer forintot
visszatartottak a számtisztek számára. Hátha a számtisztek találnak
valami tévedést vagy fogyatkozást a <span class="pagenum"><a name=
"Page_197" id="Page_197">-197-</a></span> lefolyt évek
operaszámadásaiban? Meg kell ezt fizetni valakinek.</p>
<p>Találtak is. Munkájuk egy kötet. Háromszáz és ötvenhat tételben
számitják ki a repülő angyalok pótlékos diját. Két álló esztendeig
pörösködtünk e miatt. Elvégre a számtisztek megelégedtek 2 forint
56 krajczárral. Ebben se volt ugyan igazuk, de hogy Káldy
hozzájuthasson 4000 forintnyi igaz pénzéhez, inkább megfizettük a 2
forint 56 krajczárt. Ezt megnyerte az állam, de fizetett érte
számtiszti dijakban, papirban, tollban, tintában, fütésben,
világitásban, póstaköltségben s több effélében, több mint háromezer
forintot két esztendő alatt.</p>
<p>Ilyen a hivatalos bölcsesség.</p>
<p>Káldynál voltunk hát még az 1888-ik év egyik nyári napján
áldomáson.</p>
<p>Felesége szép derék magyar menyecske volt, kecskeméti termés a
Dékány-nemzetségből. Élt még akkor leánya is, a később viruló
hajadon-korban elhunyt angyallelkü Gizella. Ott volt Dékány Miska
barátom is, ma legfőbb közigazgatási biró s ott volt az én
országosan ismert »Perl öcsém« is.</p>
<p>Tűzről pattant szép kecskeméti barna menyecske, Hollósy
Zsigmondné, az urnő rokona volt ott látogatóban s hozott magával
madárlátta hires kecskeméti tarhonyát. Ezzel akarták jól tartani
Jókait is s akartak engem is.</p>
<p>Jókai és én természetesen el nem maradhattunk az áldomásról.</p>
<p>Étel-ital után művészet és zene következett. Egy fiatal ember,
kit azelőtt nem ismertünk, Rudán Amadé <span class=
"pagenum"><a name="Page_198" id="Page_198">-198-</a></span> odaült
a zongorához s finom érzéssel s gyakorlott kézzel verte a mi szép
népdalainkat.</p>
<p>Zeneközben dalolni kezdett a társaság egyik s másik tagja.</p>
<p>S dalolni kezdett Jókai.</p>
<p>Hallottátok-e Jókait dalolni? Hallottátok-e, hogy’ cseng, hogy’
zúg ezüsttel teljes tiszta nemes hangja, az az édes és mégis erős,
hatalmas férfihang? Mikor még népképviselő volt s ragyogó
szónoklatával hóditotta az embereket: tiszta, érczes,
rokonszenvtámasztó hangja akkor is meglepett mindenkit. Hát a mikor
jókedvében dalol? Milyen költő lett Jókai: az egész világ tudja.
Milyen festő, milyen faragó lett volna: senki se tudja. Ha énekessé
válik: akkor is meghódolt volna neki a világ. Tudjátok-e, hogy
Petőfi is irigyelte tőle hangját és dalait? Petőfinek nagy
ádámcsutkája volt, hangjában volt némi recsegés, Jókai hangjának
szinét és kellemét meg se közelitette. De erejét és messzeható
zöngését se. Petőfi társaságában sokszor kitört Jókai dalos
kedve.</p>
<p>Én is dudolgattam a magam mezei hangján.</p>
<p>Dalolás közben eszünkbe jutott néhány kurucz dal.</p>
<p>Jókai is tudott néhányat s eldalolta. Maga Káldy kisérte
zongorán.</p>
<p>Én is tudtam néhányat. Apámtól, öregapámtól s dédősapámtól
maradt ránk. Eszembe jutott Huszt váráról szóló dal, Zrinyi Ilona
bujdosó éneke s a Lucza Panna dala.</p>
<p>Közben-közben dalolgattunk, közben-közben a régi dalokról
elmélkedtünk. A régieket szebbnek találtuk, mint az ujakat.
<span class="pagenum"><a name="Page_199" id=
"Page_199">-199-</a></span></p>
<p>Káldy tudta gróf Bercsényi Miklós mulató dalát. A büszkeség dala
ez. Egy mivelt nemes urnő előttem, mikor megismertettem vele, azt
mondta: Ennek a dalnak csak egy neve lehet: »A büszke dal«.</p>
<p>Káldy elverte ezt.</p>
<p>A ki ezt a dalt vidám és erős magyar lélekkel hallja, annak
teste mozdulatlanul nem marad, ha már haldoklik is. Szeme
föllángol, fejét föltartja, derekát kiegyenesiti s lábai bokázni
kezdenek.</p>
<p>Jókai eljárta előttünk az igazi kurucz magyar tánczot. Lassan
járta, inkább csak megmutatta, de mégis eljárta.</p>
<p>Hatvannégy éves volt akkor Jókai. Üde, piros arcza, ábrándos és
mosolygó kék szemei s még nem szürkülő szőke bajusz és szakál.
Jókainak régi szokása, hogy kissé oldalra hajtja fejét s mellét
kissé beesni engedi. Hejh, de mikor azt a tánczot járta: egyenesen
állt akkor a feje s domboru volt melle, mint akármelyik daliás hősé
Rákóczi hadseregéből.</p>
<p>Az áldomás kincset vetett föl. Akkora kincset, hogy annak
nemzeti értékét csak későbbi korszak tudja fölismerni. Itt jutott
eszünkbe történelmi zenénk fölkutatása, összegyüjtése,
megtisztitása.</p>
<p>Talán mondhatnám s ha Káldy élne, meg is mondanám, hogy a
gondolat az én agyamban támadt. De ezt nem tartom fontosnak. Nem az
ötlet, nem a gondolat, nem az eszme a fődolog.</p>
<p>Nincs oly buta ember, a kinek nagy gondolata egyszer-másszor ne
akadna. Tudja ezt a néplélek is. Tudását igy fejti ki: vak tyuk is
talál néha szemet. <span class="pagenum"><a name="Page_200" id=
"Page_200">-200-</a></span></p>
<p>Abban már van egy kis érdem, ha nagy gondolatában az ember
fölismeri, megbecsüli, el nem ejti vagy el nem forgácsolja azt, a
mi igazán nagy. Ez annyit bizonyit, hogy az ember méltó az ő nagy
gondolatára, sőt még azt is bizonyitja, hogy gondolatát nem ugy
álmodta, nem ugy találta, nem véletlenül jutott hozzá s nem ugy
lopta.</p>
<p>Ámbár lopott eszmékkel, elcsent vagy elsikkasztott gondolatokkal
sok ösztövér lélek gazdagodott már.</p>
<p>Nagyobb érdem, ha a gondolatot megfelelő jó alakban tudjuk
megszülni. Oly alakban, hogy az képes legyen eszmévé válni s mint
eszme, az emberek, a tömegek, a korszakok lelkéhez beférkőzni, oda
illeszkedni.</p>
<p>A ki erre képes, annak neve néha hosszabb időre is fenmarad.</p>
<p>Nem mindig okos, nem mindig bölcs gondolat az, mely a tömegek
lelkéhez illeszkedik s korszakok jelszavává válik. De mindegy az.
Bizonyos felmondásra vagy lejáratra szóló halhatatlanságot ez is
biztosit.</p>
<p>A főérdem azé, a ki azt a nagy gondolatot megvalósitja s annak
erejét minden kétség és akadály ellenére kifejti.</p>
<p>Ez az érdem Káldyé.</p>
<p>Az érdemmel nem mindig jár együtt az elismerés.</p>
<p>Az elismerést gyakran csak nehezen és lassan lehet kivivni. S az
elismerés haszna igen gyakran nem az érdemé. A ki a gyémántot
kiássa a kősziklából: az rend szerint koldus. Milliomossá az lesz,
a ki eladja a gyémántot. <span class="pagenum"><a name="Page_201"
id="Page_201">-201-</a></span></p>
<p>Én milliomossá Káldyt nem tehetem. De arról gondoskodom, hogy
nevének dicsőségében, érdemeinek történelmi elismerésében
fogyatkozás ne legyen.</p>
<p>Az áldomás után jó ideig csaknem naponként találkoztam vele.
Tagja s vendége lett az Abbázia kerek asztalának. Odajött
délutánonként egy darabig minden héten háromszor-négyszer. Ott
szőttük-fontuk terveinket, a melyek csak az ő magyar szive s
hatalmas zenetudománya és buzgó fáradalmai által valósulhattak
meg.</p>
<p>Sok boszuságom, sok keserüségem volt nekem a magyar zenevilág
emberei miatt. Ezek az emberek irtózatosan pusztitják a magyarságot
s hihetetlen erővel és sikerrel germanizálnak mindenfelé. Ha
Ausztria fizetné, ha Caraffa és Kollonics vezérelné őket, nem
tehetnék jobban. S mindegy ám az, ezek az emberek itt születtek-e
nálunk, vagy valahol a cseh hegyek között. Mihelyt zeneember:
mindjárt német. Alig lehet találni köztük tiszteletre méltó
kivételt.</p>
<p>Ott volt például Liszt Ferencz.</p>
<p>Mig nagy képességei ragyogtak, hóditottak, melegitettek: addig
kint andalgott idegen nemzetek között s ott fecsérelte erejét,
tüzét, lángelméjét. Nekünk hátat forditott.</p>
<p>Mikor pedig a mult század hetvenes éveinek közepén odakint már
az ördögnek se kellett: akkor hazajött hozzánk, megtettük nagy
hazánkfiának s elláttuk uras fizetéssel. Holmi ideges urak és urnők
eljártak hozzá kezet csókolni.</p>
<p>Pedig egy szót se tudott magyarul. <span class=
"pagenum"><a name="Page_202" id="Page_202">-202-</a></span></p>
<p>Egyetlen csöpp vére se szeretett bennünket.</p>
<p>Nemzeti zenénket pedig elsikkasztotta s odaadta a vályogvető és
muzsikus czigánynak. Mi ehhez képest Görgeynek világosi
fegyverlerakása? S a ki Liszt Ferencz közelébe akart jutni: annak
le kellett tennie magyarságáról, nehogy őt Liszt parasztnak
gondolja.</p>
<p>S mi örültünk ennek, mint a bolond a báránybőrsüvegnek.</p>
<p>Volt a mi operánknál egy zenekarbeli jeles hegedüs. Jó
ismerősöm.</p>
<p>Ismertem apját is. Apja kórusnémet volt Veszprémben. Ott kezdte
meg a zenetudomány tanulását elméletileg is, gyakorlatilag is.
Magas, sudár, egyenes termet, szép barna arcz, szemrevaló
férfi.</p>
<p>Ott szokott lenni a filharmoniai hangversenyek zenészei közt is.
Gyönyörü hangversenyek ezek is. Onnan is számüzve minden magyar
hang. Beszédben is, dallamban is.</p>
<p>Egyszer ott az Abbázia kerek asztala közelében összeszidom e
miatt s azt kérdem tőle:</p>
<p>– De hát végre is miért nem adnak önök elő magyar zenét?</p>
<p>Mosolyog.</p>
<p>– Hogy’ adhatnánk elő? Hiszen csak a czigánynak való az!</p>
<p>Ezt mondta nekem ez az ember, a ki a magyar királyi operaház
zenésze s a magyar államtól nyeri életének ellátását. <span class=
"pagenum"><a name="Page_203" id="Page_203">-203-</a></span></p>
<p>Látta arczomon, hogy keresem a szelid szót az ő feleletére, de
nem találom. Meg akart kérlelni.</p>
<p>– Hát aztán micsoda magyar zenedarabot adhatnánk mi ott elő?</p>
<p>– Leszakadna talán az önök keze abban, ha egyszer évenként
előadnák Kossuth nótáját?</p>
<p>A muzsikus szétnéz jobbra-balra. Azután fölnéz a padlásra.
Azután lenéz az asztal alá. Keresi emlékezetében és kottáiban a
Kossuth-nótát. Nem találja. Utóbb is hozzám fordul.</p>
<p>– Melyik az a Kossuth-nóta?</p>
<p>Ezt kérdezte tőlem ez a magyar ember. A ki Veszprémben született
és nevelkedett. A hol Csermák élt és meghalt. A hol Ruzsicska
alkotta szép magyar hallgatóit. A hol született a két
Szigethy-testvér. S a hol született s a honnan hozta tündér dalait
Tamássy József. Ez az ember odavaló s nem tudja, melyik a
Kossuth-nóta.</p>
<p>Odahivtam a főpinczért.</p>
<p>– Géza ur, ha ez az ur itt a kerek asztal közelében valamikor
még le akar ülni: legyen szives megmondani neki, hogy az a hely, a
hova le akar ülni, el van már foglalva.</p>
<p>Később meglátogatott, bocsánatot kért, fölkereste Kossuth
nótáját, alakitott belőle egy ábrándot s ajánló levelet kért tőlem
Czeglédre, ott akarja először előadni.</p>
<p>Bizony nem rossz ember volt ő. Csak szerencsétlen ember volt.
Balsorsa ugy hozta magával, hogy növendéke legyen a magyar királyi
zeneakadémiának. A ki pedig ott meghalni vagy onnan megszökni nem
akar: <span class="pagenum"><a name="Page_204" id=
"Page_204">-204-</a></span> annak németté kell válni. Annak saját
nemzetének zenéjét meg kell gyülölnie, saját szive dobogását el
kell nyomnia.</p>
<p>Nem hiszitek, hogy igy van?</p>
<p>Lehetőnek tartom, hogy van kivétel. De én még nem láttam egyet
se.</p>
<p>Minden más nemzet, kicsiny vagy nagy, az ily intézetet régen
dinamittal robbantotta volna szét. A leghitványabb nemzet se türné,
hogy saját költségén saját állami intézetében tartsanak egész sereg
embert, a ki gyülöli őt s gyülöletére neveli föl a nemzedékeket
egymásután.</p>
<p>S akadnak védői ennek az undok állapotnak.</p>
<p>Volt egyszer országgyülésünkön hajdani időkben egy tekintélyes
politikai párt. Nemzeti párt volt a neve. Volt ennek egy
nagytehetségü, tekintélyes, előkelő s minden hazafi tiszteletére
méltó vezére. Még ő is abban a meggyőződésben volt, hogy azt a
nemzeti intézetet jól vezetik s annak tanitó rendszeréből minden
zenemagyarságot ki kell zárni. S körülbelül igy vélekednek az
ország kormányzó férfiai s a nemzet törvényhozásának népválasztotta
tagjai. Legalább mindent ugy cselekesznek, mintha igy
vélekednének.</p>
<p>Nincs segitség. Ha mikor ez állapot ellen hangom fölemeltem:
akár a Holt-tenger napkeleti partján levő pusztába kiáltottam volna
bele. Nem hallotta azt senki.</p>
<p>Annyit elértem egyszer, a hogy’ már megemlékeztem róla, hogy
Káldyt egy évre megbizták 150 forint évi fizetésért, hogy adja elő
ott a magyar zenének legalább <span class="pagenum"><a name=
"Page_205" id="Page_205">-205-</a></span> történetét. De a magyar
zene ismertetésébe bele ne fogjon.</p>
<p>Szegény czigány, a te füstös arczoddal és mosdatlan kezeddel de
bölcsebb ember és jobb hazafi vagy te, mint azok a kormányzó urak,
zenetudósok és mindenféle megbolondult szakértők!</p>
<p>Nem kell ám pedig azt hinni, hogy a zeneakadémiai felfogás
egyszerü butaság. Nem az a! Van abban rendszer! Jól meggondolt,
szivós kitartással alkalmazott rendszer.</p>
<p>Először is azt állitják a zenetudósok, hogy nincs magyar zene.
Minek tanitsák tehát azt, a mi nincs?</p>
<p>De ugyanazon lélekzettel azt is állitják, hogy a magyar zene
megrontja a fület és agyat, megfertőzteti a hallást és zenei
gondolkozást; a tanuló tehát a klasszikus zenére alkalmatlanná
válik, ha neki a magyar zene gyakorlását egy pillanatra is
megengedik.</p>
<p>Ha nincs magyar zene: miként ronthatja az meg a fület és az
agyat?</p>
<p>Vannak zenetudósok, a kik elismerik, hogy van magyar zene. De
ezek is két táborra oszlanak.</p>
<p>Az egyik tábor azt mondja: van magyar zene, de az nem egyéb,
mint sujtás, sujtás és megint csak sujtás. Nem a posztó maga, mert
az nincs, hanem annak csak a zsinórzata.</p>
<p>A másik tábor pedig azt mondja: van ugyan zene, melyet mi magyar
zenének nevezünk, de ez nem egyéb, mint tóttól, szerbtől, oláhtól,
orosztól összelopkodott kezdetleges dallam, mely azonban a
továbbfejlődésre <span class="pagenum"><a name="Page_206" id=
"Page_206">-206-</a></span> képtelen. Magas értékü zeneművet,
klasszikus zenealkotást ebből teremteni nem lehet. Liszt ezelőtt
harmincznyolcz esztendővel csak a kóborló czigány faluvégi
dorombolásának nyilvánitotta a magyar zenét. Pedig akkor még minden
tekintélye meg volt.</p>
<p>Sohase hittem az efféle bolondságot.</p>
<p>De feltünt, hogy teljesen jó érzésü tanult magyar embert is
találtam s nem egyet, a ki bizonyitgatta előttem, hogy abból az
éretlen kis zöngésből, a mit magyar zenének hiszünk, nagy műzenét
fejleszteni csakugyan nem lehet. S bizonyitgatta ezt számtalanszor.
Számtani tételekkel állt elő, a melyek szerint pedig nem
tagadhatni, hogy kétszer kettő sohase lehet több, mint négy. S hol
van ez a szám Wagner zenéjéhez, az álló csillagok távolságának
millióihoz?</p>
<p>Valahol hibának kell lenni.</p>
<p>Az egyik eset az, hogy én tévedek s nekem nincs igazam.</p>
<p>De ez az eset fenn nem állhat. Én tudom, hogy van magyar zene.
Minden érzékem bizonyitja ezt. Nekem hiába beszélnek a zenetudósok
és tudós szakértők.</p>
<p>A másik eset az, hogy a zenetudósok és a tudós szakértők agya
félre van nőve s ebben a kérdésben gondolkozásuk béna.</p>
<p>Ez az igazság!</p>
<p>Gyere Káldy, bizonyitsuk be ezt!</p>
<hr class="chap" />
<div class="chapter"></div>
<p><span class="pagenum"><a name="Page_207" id=
"Page_207">-207-</a></span></p>
<h2>IV.</h2>
<p class="summary">(A magyar zenét régóta ismerik. – Hogy’ jött
létre a zene? – Hát a táncz? – A magyar népdal különös jelleme. – A
magyar tánczok. – A Csürdöngölő. – A végső igazság.)</p>
<p>Régóta tudják, olasz zenetudósok már háromszáz év óta irják is,
hogy van egy különös fajzene Európában, melyet magyar zene néven
ismer mindenki. Különös és sajátságos pedig azért, mert elüt az
összes európai népfajok fajzenéjétől; elüt az ismeretes egyházi és
műzenéktől s egészében nem lehet föltalálni egyéb világrész népénél
se. Zenetudósok még természetrajzi, hangtani és számtani okokkal is
ki tudják mutatni, miben különbözik a magyar zene a többitől. Más a
hangsora, más a hangsulyrendszere, más a ritmusa vagy
hanglejtése.</p>
<p>Hogy megvan ez a különös fajzene: azt még a nálunk csavargó sok
idegen zeneművész, sőt talán még a királyi zeneakadémia tanárai is
elismerik. Erről egyébiránt nem vagyok biztos. De elismerte például
Haydn. Lopott is zenénkből eleget. Elismerte például Wagner, az
isteni Wagner, ki a hatvanas évek elején nem minden féltékenység
nélkül gondolt arra, mi lenne az ugynevezett <span class=
"pagenum"><a name="Page_208" id="Page_208">-208-</a></span> magyar
zenébő, ha hozzá, ha Wagnerhez hasonló lángelme venné azt kezébe.
Elismerte Liszt is, csak azt mondta, hogy nem magyar zene. Azt
mondta, megvan az a zene, szép is, jó is, gazdag is, de nem a
magyar lélek alkotása. Elismerte rajtuk kivül száz meg száz
kisebb-nagyobb tekintély.</p>
<p>Mindez azonban nem sokat jelent.</p>
<p>Azokat a tekintélyeket nem becsülöm többre, mint a szent
atyákat. Akármit mond Johannes Damascenus vagy Tertullianus vagy
Johannes Chrysostomus vagy Augustinus: nem adok én mondására,
csupán azért, mert ő mondja, semmit. Megkeresem mondásában az
igazságot. Ha megtalálom: a mondás jó. Ha meg nem találom: a mondás
nem ér semmit.</p>
<p>Igy vagyok a zenetekintélyekkel. Bennük még annyi komolyság
sincs, mint a vitázó szent atyákban. Nekem még egyéb bizonyság is
kell arra, hogy ez a különös zene csakugyan megvan.</p>
<p>Hogy miért hivják magyar zenének: ez se döntő előttem.</p>
<p>Azért hivják, mert itt találták nálunk. Itt miveli, itt
gyakorolja a magyar nép, másutt pedig semmiféle nép nem miveli és
nem gyakorolja. Sőt idegen ajku és idegen származásu népfaj még
Magyarországon se gyakorolja, itt is csupán csak a magyar faj.</p>
<p>Igaz, mondja Liszt Ferencz, de csak a czigány keze, czigány
lelke által.</p>
<p>Erre a vitára nem terjeszkedem ki; ezt eldöntötték harminczöt év
előtt. <span class="pagenum"><a name="Page_209" id=
"Page_209">-209-</a></span></p>
<p>De a kérdés, kissé más alakban, ma is föl van téve. Oly alakban,
vajjon egyes részeiben nem orosz, nem oláh, nem délszláv-e ez a
zene s a magyar nem ezektől a népfajoktól kölcsönözte-e? Legföljebb
csak magyar sujtással látta el.</p>
<p>Hogy’ készül a zene?</p>
<p>Az ős ember hangot ád érzésének, indulatának, akarata és
gondolatának. Abból a hangból szótag lesz, a szótagból szó lesz, a
szóból beszéd lesz.</p>
<p>De van különös érzés, különös indulat is. Rémület, csodálkozás,
dühös harag, égető testi fájdalom. Ez is hangot ölt, hangban
nyilvánul akarva nem akarva.</p>
<p>Az ős embernek egyszerü érzései, egyszerü indulatai vannak.
Azért szava is kevés, beszéde is egyszerü, kiáltó hangja is rövid
és szabálytalan.</p>
<p>Később mivelődik, társas életet kezd, asszonyhoz és gyermekhez,
apához és anyához más is köti, mint a testi érintkezés. Mikor pedig
már társadalmat alkot, hazát szerez, államot szervez, hadat jár,
háborut visel: már akkor szive és lelke ezer finom és nyers
érzéssel telik meg. Szeretet és gyülölet, szerelem, boszu, hála,
hősiség, barátság, nagyravágyás, lelkesülés, rajongás százszoros
mértékben és változatban születik meg a lelkek mélyén s hal el
némán vagy tör ki a hangban.</p>
<p>Millió érzés némán hal el, nagyon sok érzés hangban tör ki.
Olyan is akad s a miveltség haladtával mind több és több akad, a
mely összehangzó szavakból, összehangzó hangokból s összehangzó
mozdulatokból készit magának hevenyészett alakot. <span class=
"pagenum"><a name="Page_210" id="Page_210">-210-</a></span></p>
<p>Igy jön létre lassanként a dalos táncz. Versszöveg, dallam és
táncz együtt.</p>
<p>Nézem, nézem a magyarnak tánczát, vizsgálom népdala szövegét és
elhallgatom dalát. Összevág-e ez a három?</p>
<p>Ha összevág: akkor az ő lelkének teremtő ereje alkotta meg mind
a hármat. Ha össze nem vág: akkor vagy az egyiket vagy mindegyiket
mástól tanulta vagy mástól lopta.</p>
<p>De kitől?</p>
<p>Déli népektől nem.</p>
<p>Oláhnak, szerbnek, görögnek más a táncza. Tánczának felel meg
dala s dalának a szöveg versrendszere. Mindegyik más, mint a
magyar.</p>
<p>A nyugati népekről ne is beszéljünk. A német fajnak különös
tipegő, csoszogó vagy gyorslépésü táncza és körforgása s tánczának
dalzenéje égen-földön egészen más, mint a magyaré. Az olaszé,
francziáé, spanyolé ép ugy különbözik a miénktől.</p>
<p>Keleten igen is kereshetünk rokonelemeket.</p>
<p>A Volga partján keletre is, nyugatra is mind a táncznak, mind a
dalnak bizonyos elemei rokonok a magyarral. Népdaluk verselési
rendszerét nem ismerem, de e rendszerben is kell lenni
rokonságnak.</p>
<p>A magyar népköltészet, sőt a magasabb magyar műköltészet
verselési rendszerében is meg kell lenni a rimen kivül a
sormetszetnek s az ugynevezett magyar ritmusnak is. A mi azt teszi,
hogy a gondolatnak egésznek kell lenni minden verssorban; nem
szabad <span class="pagenum"><a name="Page_211" id=
"Page_211">-211-</a></span> töredékesen átmenni a másik sorra.
Annál kevésbbé a másik versszakra.</p>
<p>Kályha vállán ég a gyertya. – Barna kis lány koppantgatja. – Hol
eloltja, hol meggyujtja. – Csak a szivem szomoritja.</p>
<p>Ime egy tökéletes versrendszerü magyar népdalszöveg.</p>
<p>Ennek felel meg a dallam is.</p>
<p>A dallam ritmusa s hangsulyozása is alkalmazkodik a szöveg
rendszeréhez. A sormetszethez, a sorritmushoz s az első szótag
hangsulyához.</p>
<p>Ez a példa négysoros versszakból, soronként egy metszetből s
metszetenként négy szótagból áll. De nem minden dalszöveg ilyen.
Vannak több soros versszakok, több metszetü sorok s több szótagu
metszetek. De a hangsulynak mindenütt ott kell lenni a sorok és
metszetek kezdő egy vagy két szótagán a kiejtésben is, a dallamban
is. S a zenei nyugvásnak s az átmeneti közöknek is össze kell esni
a metszetekkel és a sorokkal. Igy vág össze a szöveg ritmusa a
dallam ritmusával tökéletesen.</p>
<p>Ez a kimaradhatatlan, ez a szükségképen való jellem nincs meg az
eddig ismert népzenék egyikében se.</p>
<p>De nincs meg az ugynevezett klasszikus műzenében se. Se az
egyházi, se a szinművi, se a hősi zenében. Wagner alig gondolt
erre. Elődei és utódai még kevésbbé. Mulasztásuk oka világos. A
nyugati népek zenéjében ezt föl nem találták, maguk pedig föl nem
fedezték.</p>
<p>A zene annyiféle művet állit elő, a mennyiféle az emberi lélek
érzése. Nem minden zene tánczzene, mert <span class=
"pagenum"><a name="Page_212" id="Page_212">-212-</a></span> nem
minden érzés jár a végtagok s a fej és derék mozdulatával. A
csöndes és ábrándos szerelem, a néma és szelid busongás, a messze
multnak gyöngéd és fájdalmas vagy vidám emlékezete, a mérsékelt
remények nem idézik elő a testmozgást, nem kivánják meg, sőt
ellenkeznek vele. Az a zene, melynek ezek a tárgyai, nem tánczzene.
Erre a zenére nem szokás, nem is lehet tánczolni.</p>
<p>A magyar népdal és népzene nagy részét efféle tárgy tölti meg.
Ezzel a részszel a magyar táncz összehangzását tehát ne
keressük.</p>
<p>Dévaj zenénk, viharos szerelmi zenénk s hősi zenénk igen is
tánczzene. De e zenénknek azután meg is felel a tánczunk. E miatt a
magyar táncz is eredeti, különös és egyéb népek tánczától teljesen
különböző.</p>
<p>A magyar tánczot a negyvenes években s később 1861 körül ügyes
és ügyetlen tánczművészek elkezdték művelni, osztályozni,
fejleszteni, csinositani s mindenképen kezelni. Jó vége nem lett. S
a sok Palotás, Enyelgő, Toborzó, Ismerkedő, Mártogató, Czifrázó,
Lakodalmas, Körtáncz, Füzértáncz, Csárdás, Reszkető s több efféle
épen alkalmas volt arra, hogy az eredetit megfertőztesse.</p>
<p>Az eredeti magyar táncz három részből, talán jobban mondom:
három elemből áll. Az egyik az Andalgó, a másik a Bokázó, a
harmadik a Kopogó.</p>
<p>Az ugynevezett Palotás és Toborzó tánczban soha sincs kopogó.
Mind a kettő az andalgóból és bokázóból áll. A palotás egyes táncz,
a toborzó társas táncz. <span class="pagenum"><a name="Page_213"
id="Page_213">-213-</a></span> A mostani lassu nem egyéb, mint a
toborzó a férfi és nő kettesében. A csárdás aprózott bokázóból és
kopogóból áll. A most divatos reszkető csárdás nem egyéb, mint
bizonyságtétel a férfinak hitványságáról. Nem elég erősek azok az
inak az aprózott bokázóra.</p>
<p>Az erdélyi Csürdöngölőt nem tartom tiszta magyar táncznak.</p>
<p>Csürt épit a székely gazda. Fölemeli falát, felhuzza tetejét,
kész az épület. De padolata nincs, földje puha. Ám a padolatot vagy
deszkából kellene megcsinálni, de ez sokba kerül s nincs is rá
szükség; vagy pedig kézi sulyokkal le kellene döngölni, hogy kemény
és sima legyen.</p>
<p>Ezzel azonban nem akar vesződni. E helyett meghivja az
atyafiakat, komákat, jó szomszédokat, az ismert jó tánczos
fiatalságot mulatságra, a tánczot a csürben végzik s kegyetlen
ugráló, kopogó és rugdaló mozdulatokkal reggelre ugy ledöngölik a
csür fenekét, hogy simább és keményebb lesz a deszkánál.</p>
<p>Ezt a tánczot nevezik s ezért nevezik Csürdöngölőnek.</p>
<p>Láttam efféle tánczot a románoknál és oroszoknál.</p>
<p>A magyar, ha tánczol, sohase rugdalódzik. Se a föld felé, se
oldalt, se fölfelé.</p>
<p>Méltóság és ünnepélyesség van tánczában különösen az andalgónál
és bókázónál, de még a kopogónál is. Fejét mindig magasra, mellét
mindig előre, derekát mindig egyenesen kell tartania. Komoly
arczczal s kemény tekintettel kell néznie a nőre, a kivel tánczol,
mintha az oltárra vagy a királyra tekintene. <span class=
"pagenum"><a name="Page_214" id="Page_214">-214-</a></span></p>
<p>A testnek egyenes tartását, a kopogós csendes méltóságát s a
magyarnak némileg megfelelő ritmust találtam a Volgakörnyéki
népeknél, kivált a kalmukoknál. A magyar táncznak valamely
kezdetleges eleme megvan az orosz nép tánczában is, valamint
zenéjében is.</p>
<p>Mi is arról a vidékről jöttünk ezer év előtt. De mi már
tökéletesebb zenét és tánczot hoztunk onnan, mint a minőt most ott
lehet találni. Természetesnek találom, hogy zenénk és tánczunk
némely elemeit emlékül ott hagytuk a rokon fajoknál, kiknek egy
részéből lett lassu átalakitás folytán a Volgavidéki orosz is.</p>
<p>Viharos szerelmi zenénknek s hősi zenénknek teljesen megfelel
tehát tánczunk is.</p>
<p>Már pedig ha tánczunk is eredeti, népzenénk dallama s egész
rendszere is eredeti s ha népdalunk verselési szövege különös
ritmussal s eredeti verselési rendszer szerint készül, a mely
szintén eredeti; ha e három teljesen egybevág, összehangzik s egyik
a másik nélkül létre se jöhet s nem is képzelhető; s ha e három
egyike sincs meg más népfajnál, de mind a három együtt megvan a
magyarnál: nos hát akkor ki meri kétségbevonni, hogy csakugyan van
magyar zene? A melyet a magyar faj teremtő lelke alkotott meg,
senki más!</p>
<hr class="chap" />
<div class="chapter"></div>
<p><span class="pagenum"><a name="Page_215" id=
"Page_215">-215-</a></span></p>
<h2>V.</h2>
<p class="summary">(Csak a dallam az igazi zene. – Wagner zenéje. –
Mit ér a magyar zene? – Hányféle a magyar zene? – A svihrovai nóta.
– Zrinyi Ilona bujdosó dala. – A magyar zene korszakai. – Nincs
pártfogónk. – Káldy első gyüjteménye. – Kik nem akarják ismerni a
magyar zenét? – Utolsó harczunk a számtisztekkel.)</p>
<p>Van hát eredeti magyar fajzene: e fölött semmi kétségünk nem
volt Káldyval.</p>
<p>Voltak az Abbázia kerek asztalánál naponként férfiak, a kik a
zenéhez mint tudományhoz semmit se értenek, de a zenét kedvelik. Ez
alatt azt értem: a zene erős érzést tud bennük fölszitani. Ezek
közé tartozom magam is. E férfiakkal is gyakran vitattuk e kérdést
Káldy jelenlétében.</p>
<p>Sajátságos nézetem van nekem a zenéről. Meglehet, csak parlagi
nézet, de ragaszkodom hozzá erősen. Igazi zenének, igazi
művészetnek én csak a dallamot ismerem el. Azt, a mit a tudomány és
a nyelvtan melódiának nevez. Megengedem, hogy a dallam megtüri nagy
zeneművekben a hang összes elemeinek s a zenei ugynevezett
ellenpont egész rendszerének felhasználását, <span class=
"pagenum"><a name="Page_216" id="Page_216">-216-</a></span> de
mindezt csak addig fogadom el, mig a dallamot meg nem zavarja, meg
nem rontja.</p>
<p>A mi más szóval annyit jelent, hogy én a leiró, oktató, utánzó,
bölcselkedő, magyarázó, érvelő, vitatkozó zenét igazi zenének,
igazi művészetnek el nem fogadom. Én az »isteni« Wagner zenéjéből
is csak azt fogadom el művészetnek, a mi abban igazi dallam. A
többi nem egyéb, mint zörgés, zajongás. Hogy a zajt hányféle
hangszer a hangok minő sorrendjével s a zenei ellenpont mekkora
tevékenységével idézi elő: ez mindegy. A mi nem dallam: az nem
zene. Egy darabig untat, azután boszant.</p>
<p>Ez volt mindannyiunk véleménye a kerek asztalnál. Ez volt
véleményünk Wagnerről is, a kit, bár óriási szerepe van a zene
történetében, nem mi tartottunk »isteni«-nek s a kire nézve az
»isteni« jelszóval csak azokat akarjuk gunyolni, a kik szekere
körül futkároznak és csak ujjonganak. Állitsátok Wagner karát az
erdőbe, ti maradjatok az erdőszélben a mezőn, várjátok be a sötét
éjszakát s onnan hallgassátok a zenét, de ne lássátok a szabót, a
kellékest, a gépmestert, a zsinórrendezőt, a fegyverkovácsot, a
csoportrendezőt s a többi kuruzslót – csak akkor tudjátok
megitélni, minő zene az, s mi van abban valódi zene. Én nem vagyok
babonás.</p>
<p>No de ehhez voltaképen semmi közöm.</p>
<p>Káldy sohase nyilatkozott vagy nagy tartózkodással a
Wagner-zenéről. Erről a zenéről bizonyos hivatalos vélemény áll
fenn, mint a római egyház dogmáiról. <span class="pagenum"><a name=
"Page_217" id="Page_217">-217-</a></span> A ki másként vélekedik s
véleményét ki is mondja: eretnek. Káldy akár igazhivő volt
bensejében, akár tévelygő, de nyilatkozni nem akart. Eretnekké
válni nem akart, se pártütővé.</p>
<p>De a magyar zenét lelke mélységéből szerette.</p>
<p>Köztünk végkép el volt döntve, hogy van magyar zene. A kérdés
csak az volt: mit ér az?</p>
<p>A pacsirtának, rigónak, fülemilének is van zenéje – a jeges
sarki eszkimónak, a sárga folyamparti kinainak, a szudáni fekete
arabnak is van zenéje, de hát mit érnek azok?</p>
<p>Fölséges egyházi zenét ismerünk. Nagy alkotók nagy szimfóniáit s
megragadó dalszinműveit ismerjük. Ismerünk hősi zenét hatalmas
indulókban s nemzeti himnuszokban és ismerjük a lantos zene ezer
változatát.</p>
<p>Vajjon besorozzuk-e ezek közé a magyar zenét? S ha besorozzuk:
nem válik-e köztük a mi zenénk jelentéktelenné vagy épen
kezdetleges zöngéssé? Rákóczi-indulónk ugyan megér annyit, mint a
világ akármelyik indulója, de hiszen félig-meddig ez is idegen
elmének terméke. A Bánk bán dalszinmű is helyet foglalhatna a
műsoron levő dalszinművek között, de azért eddig se az angol, se a
német, se a franczia, se az olasz szinész, művész, zenészvilág nem
vette észre vagy nem becsülte annyira, hogy ép ugy művelné, mint mi
az övét.</p>
<p>Előhozakodjunk-e tehát mi a mi magyar zenénkkel? Oda álljunk-e a
világ elé hamupipőkének s mutogassuk-e rongyainkat,
meztelenségünket, árvaságunkat? <span class="pagenum"><a name=
"Page_218" id="Page_218">-218-</a></span></p>
<p>Mit ér hát a magyar zene?</p>
<p>Van egy nép a Duna–Tisza táján. Egyéneiben szép alkatu, néplelke
tele önérzettel, multja ezer éves és mindig dicső, régóta nem
független, de szabadságát el nem árulta soha, és visszaszerezni
törekedett békében, harczban egyaránt. A szabadság véres zászlóit
el nem ásta a föld alá gyáván, hanem vagy ott lobogtatta a csaták
mezején, vagy eltette jobb időkre istenének szentegyházába.
Megbecsülte, vérét ontotta érte mindenkor. Nyelve szép, költészete
magas, tudományért és haladásért mindig lelkesülő. Eredete a mesék
korába vész, Európa földjén idegen, de a mit a nagy nemzetek
nagyot, dicsőt, fenségest alkottak: abban mindig munkás és buzgó
volt ő is.</p>
<p>A magyar zene e népnek szivét tölti meg. El-elhallgatja azt a
zenét bús vagy vidám lélekkel s vagy örömbe, vagy nemzeti
fájdalomba, vagy istenimádásig emelkedő rajongásba tör ki lelke
arra a zenére. Jöhet hozzá a világ legnagyobb zenésze s kitárhatja
előtte a világzene legremekebb alkotásait: mivelt lelke
meghallgatja, tetszik is neki, el is szórakozik rajta, meg is
dicséri, meg is fizeti, tanittatja gyermekének is jó lélekkel. De
csak mégis egészen más az, ha saját nemzeti dallama csendül meg a
velőket rázó húrokon vagy a messze multba visszabúgó tárogatón.</p>
<p>Mit érhet hát az a zene, mely ilyen népnek, a magyar nemzetnek
lelkét tudja magával ragadni?</p>
<p>Ez a kérdés!</p>
<p>Sok vitám volt már e kérdés fölött. Sok órán át <span class=
"pagenum"><a name="Page_219" id="Page_219">-219-</a></span>
elmélkedtünk Káldyval: miként lehetne a magyar zene értékét
nyilvánvaló tenni?</p>
<p>Mert hogy a magyar zene mint fajzene a legnemesebb s a nagy
zenei alkotásokra mint kész anyag a leggazdagabb a világ minden
nemzeti zenéje közt: ez az én nagy és édes meggyőződésem.</p>
<p>Sokféle a mi magyar zenénk.</p>
<p>Van nálunk egyházi zene, darabonként tiszta vagy erős magyar
tartalommal. És ez is kétféle. Külön a római egyháznál, külön a
magyar kálvinista egyháznál.</p>
<p>Van népdalzenénk.</p>
<p>Olyan, a minőt zeneszerzők készitenek és olyan, a minőt maga a
nép alkot. A Sajó völgye, Rima völgye, Bódva völgye, a Mezőföld,
Kemenesalja, Rábaköz csak az én észlelésem szerint szüreten,
nászon, fosztáson, aratáson, vasárnapi és ünnepnapi
összejöveteleken csak ugy ontja a dalt. S az ország más vidékén is.
Száz dal készül évenként. S ha abból kilenczvenkilencz elmulik is:
megmarad egy s ez nemzedékeken és századokon át ezerre meg ezerre
szaporodik. Mind rokon egymással, mégis mind más. El nem fogyó, meg
nem csökkenő örökös változatban tárja elénk a népnek a sziv mélyén
lappangó fönséges érzéseit.</p>
<p>Van hősi zenénk a multból.</p>
<p>A kurucz zene Rákóczi korából s még a korábbi időkből. És Bihari
toborzói s az ő korának e fajta alkotásai.</p>
<p>Van lantos zenénk. Czinka Panna, Lavota, Csermák alkotásai s
Biharinak nem egy remeke s a kurucz zenének is sok-sok darabja.
<span class="pagenum"><a name="Page_220" id=
"Page_220">-220-</a></span></p>
<p>A magyar zenét össze kell gyüjteni, kiadni, a fővárosi
közönségnek minden módon bemutatni s az országban terjeszteni s
ezzel a kormány, az országgyülés s a zenetanintézetek s szini
intézeteink figyelmét a nagy nemzeti ügyre felhivni.</p>
<p>Ebben állapodtunk meg Káldyval.</p>
<p>Ennyiből állott az eszme. Ezen túl minden érdem egyedül
Káldyé.</p>
<p>Fölmerült köztünk a magyar zene megtisztitásának kérdése is.</p>
<p>Ezt el kell mondanom részletesen.</p>
<p>Ott van például a Rákócziról elnevezett zenedarab. Mindenki
tudja, hogy ez induló s hogy ezt a mult század negyvenes éveinek
elején Berlioz alakitotta egy régi magyar zeneműből. A
Rákóczi-indulót II. Rákóczi Ferencz fejedelem s kuruczai sohase
hallották. Hanem hallották az ugynevezett Rákóczi-nótát.</p>
<p>Ennek több változata maradt fönn s nem is egy név alatt.</p>
<p>Egyik változata a svihrovai nóta. Szépségekkel teljes hatalmas
dallam, hősi és lantos jellemü részletekkel. De vannak benne tót és
lengyel busongó elemek. Minthogy pedig az egész mű magyar zene,
benne e busongó idegen elemek nincsenek helyükön. Ezektől ezt meg
kell szabaditani.</p>
<p>Miért hivják svihrovai nótának: én bizony nem tudom. Van egy
hagyomány, melynek részleteit csak homályosan tudom, biztosan nem.
Svihrova környékén az év bizonyos napján egy magas hegy fölött
vitézek csapatja <span class="pagenum"><a name="Page_221" id=
"Page_221">-221-</a></span> jelenik meg az égen, mint valamely
magasságbeli délibáb. A vitézek egyrésze lóháton, másik része
gyalog. Karddal, buzogánynyal fölfegyverezve, a gyalogság
kaszákkal. A szabadság lobogói lengenek közöttük. Rákóczi hősei
ezek, a kik vezérükkel együtt elbujdostak, de majd egykor
visszatérnek s meghozzák magukkal a szent szabadságot. Addig is
megjelennek időnként, hogy kisértsenek, hogy róluk az aluszékony
nemzedék meg ne felejtkezzék. De a mikor eltünnek az égről: utánuk
az égből a hegyek tetejéről, a távol messzeségből hangok
hallatszanak s elhozzák az emberekhez Rákóczi bujdosó dalát.</p>
<p>Ez a svihrovai nóta!</p>
<p>Szegény tót és lengyel paraszt, áldott legyen a te lelked, a
mikor ezt kigondoltad!</p>
<p>De azért nekünk mégis az eredeti Rákóczit kell megismernünk s
nemzeti zenénk nagy kincse gyanánt megőriznünk. A másik csak
maradjon értékes változatnak.</p>
<p>Van egy Rákóczi-nóta, a melyben meg román zene elemei érezhetők.
Ez talán Erdélyben nyerte alakját. Ettől is meg kell tisztitani az
eredetit.</p>
<p>Másik kurucz dalra még az utolsó kuruczkor előtti időből én
figyelmeztettem Káldyt.</p>
<p>Gyerekkoromban még széltében dalolták a Mezőföldön ezt a
dalt:</p>
<div class="poem">
<div class="stanza"><span class="i0">„Lóra csikós lóra – elszaladt
a ménes,<br /></span> <span class="i0">Csak egyedül maradt a
pányván a nyerges.<br /></span> <span class="i0">Nem tehetek róla –
meg vagyok én fogva,<br /></span> <span class="i0">Ott az öreg
bojtár – adjon számot róla.“<br /></span></div>
</div>
<p><span class="pagenum"><a name="Page_222" id=
"Page_222">-222-</a></span></p>
<p>Apámtól, de öregebb rokonoktól is azt hallottam, hogy ennek
dallama Zrinyi Ilona bujdosó éneke abból az időből, mikor Munkács
várát s gyermekeit elvették tőle s ő férje után el-kibujdosott
török földre a tenger partjára. Csakhogy más volt a szövege.</p>
<div class="poem">
<div class="stanza"><span class="i0">„Hogyha én azt tudnám, melyik
uton mégy el,<br /></span> <span class="i0">Fölszántanám én azt –
aranyos ekével.<br /></span> <span class="i0">El is vetném én azt
térjmeg-rózsamaggal,<br /></span> <span class="i0">Meg is öntözném
azt sürü könyharmattal.“<br /></span></div>
</div>
<p>De még igy is énekelték:</p>
<div class="poem">
<div class="stanza"><span class="i0">„El is vetném én azt
térjmeg-rózsaszemmel,<br /></span> <span class="i0">Meg is öntözném
azt sürü könnyeimmel.“<br /></span></div>
</div>
<p>Ezt a dalt Mária Terézia uralma alatt nem volt tanácsos
énekelni. Az 1790-iki országgyülés után megint énekelték a bécsi
kongresszusig. Azután Zrinyi Ilona emlékezetét megint csak a vasba
vert csikós alakja mögé rejtették.</p>
<p>Eldudoltam Káldynak. Lejegyezte. Kértem, keresse meg az eredeti
zenét, mert ha lehet, azt kell a nemzet számára kiadni. Meg is
találta. Ki van-e adva: igazán nem tudom. A Káldy-gyüjtemények első
két füzetében nincs bent.</p>
<p>Az 1888-ik év második fele s az egész 1889-ik év gyüjtéssel tölt
el.</p>
<p>Káldy fölkutatta az összes országos és egyházi intézetek
hangjegygyüjteményét s azonkivül egyes előkelő családoknál is
kutatott. S olyan kincsekre akadt, a milyenekről még álmodni se
mertünk egyelőre. <span class="pagenum"><a name="Page_223" id=
"Page_223">-223-</a></span> 1900. évi április hóban jelent meg
gyüjteményének első két füzete.</p>
<p>Káldy értesült már Bogisich, Kálmán Farkas s mások
buvárlatairól, melyek czélja Magyarország minden felekezetének
egyházi zenéjéből a magyar elemeket kikutatni s napvilágra
hozni.</p>
<p>Erre azonban egyelőre nem forditott figyelmet.</p>
<p>Nem forditott egyéb magyar zeneművekre se, a melyeket hazai vagy
külföldi zenekiadók megörökitettek.</p>
<p>Ismerte például Picchi Giovanni kiadását, mely Velenczében,
1620-ban jelent meg s mely a Chilesotti Oscar Bibloteca Raritá
Musicali czimü gyüjteményes kiadásában ujból napvilágot látott.
Ebben három magyar zenemű van: »Ballo Ongaro«, továbbá »Padoano
ditta la Ongare« s végül »d’Ongara a un’ altro modo« nevek alatt.
Nekem ugy tetszik, hogy e műveket a lejegyző talán nem találta el
hiven, ezek magyar zenei sajátságait nem tudta eléggé kiemelni s
ugy vélem: szükséges volna ezeket ujra átdolgozni s kissé
megtisztitani.</p>
<p>Káldy egyelőre három korszakra szoritkozott.</p>
<p>Az első Thököly kuruczkora, a második Rákóczi szabadságharczának
kuruczkora s a harmadik Czinka Panna, Lavotta és Bihari kora. Az
első 1670-től 1700-ig, a második 1700-tól 1713-ig s a harmadik
mintegy 1750-től 1810-ig terjedt. Első gyüjteményében Káldy ezeken
kivül alig egy-két dalt vagy egyéb zeneművet vett föl.</p>
<p>S erre jó oka volt.</p>
<p>Nem pusztán pénzbeli tekintetek állottak előtte. Ámbár ő nem
volt vagyonos ember s 1888 második felétől <span class=
"pagenum"><a name="Page_224" id="Page_224">-224-</a></span> kezdve
állása se volt. Zene- és énektanitással kereste kenyerét. S nálunk
a zeneművek kiadása aránytalan nagy költséggel jár. A régi magyar
zene kiadására pedig istenért se akadt volna vállalkozó.</p>
<p>Ki adna ki régi magyar zenét, mikor az ujnak kiadásába is
belebukik – ugy mondják – csaknem minden vállalkozó?</p>
<p>Sok dologban szomoru kormányzata van a mi társadalmunknak.</p>
<p>Magyarország kormánya semmit se törődik a magyar zenével. Vagy
csak annyiban, hogy azt elnyomni segitséget nyujt az állami
intézetek ostoba vagy rosszindulatu vezetőinek.</p>
<p>Állami nyomdánk be van rendezve például arra, hogy váltót,
bélyeget, államkötvényeket, értékpapirszelvényeket s szines és nem
szines térképeket nyomjon, de arra nincs berendezve, hogy
hangjegyes kiadást végezzen.</p>
<p>Ezt Németországban kell nagy részben készittetnünk.</p>
<p>A germanizácziónak a zeneműkiadások is állandó eszközei nálunk.
És pedig a közép- és felső rangu családoknál, hiszen szegény ember,
kicsiny ember nem vesz kottát.</p>
<p>Igaz, hogy a kottavásárló közönség is más méretü nálunk, mint
Ausztriában vagy Németországban.</p>
<p>Ott minden muzsikus kottából tanul és kottából játszik. Hosszu
haj a fülek mellett, szemüveg az orr nyergén s kotta minden
zsebben: ez az osztrák, cseh és német muzsikus. <span class=
"pagenum"><a name="Page_225" id="Page_225">-225-</a></span></p>
<p>Nálunk van vagy százötven számbavehető zenekar. Ennek
kilencz-tizedrésze czigány. De a mi jó czigányunk se kottát nem
vesz, se szemüveget. Ő csak szabad kézből, szabad ihlet után
játszik. Szinházaink zenekarai pedig a magyar zeneműveket nem
veszik. Kedvük sincs hozzá, de a köztük uralkodó közvélemény
szerint nem is szabad nekik. Egészen ugy vélekednek, mint a magyar
királyi zeneakadémia idegen lelkü tanárai.</p>
<p>Pártfogó ilyen czélra nem akad. Káldy munkáira például nem
akadt. Én nagyon tisztelem Magyarország pókjait, téhelyröpüit,
rákjait és mindenféle csuszó-mászó férgeit; tudom is, hogy ezek
összegyüjtésére a tudománynak szüksége van; de mégis furcsának
látszik én előttem, hogy ezek képes és gyüjteményes kiadására
kormány, közintézetek, nemes- és nagylelkü magánosok mindig
akadnak, de a magyar zene kincseinek kiadására nem akad senki.
Pedig e kincsek a magyar faj lelkének napsugaras egét tárják fel
előttünk s nemzetünknek még dicsőséges történetére is világot
vetnek.</p>
<p>Káldy saját költségén adta ki tehát gyüjteményes első művét
1890-ben.</p>
<p>Csak két füzetre terjedt. Kötetekre nem terjedhetett. A második
kiadás talán csak 59 zeneművet tartalmaz. Az első annyit se foglalt
magában.</p>
<p>De mint mondám, nemcsak pénzügyi okokból takarékoskodott.</p>
<p>Hanem azért, hogy egyelőre csak a nagyobb becsü, valóban remek
régi magyar zenéből akart méltó mutatványt közölni. Hadd lássa meg
a nemzet, mekkora <span class="pagenum"><a name="Page_226" id=
"Page_226">-226-</a></span> gazdagsága volt a multban s jőjjön meg
kedve, rendben tartani s még növelni ezt a gazdagságot a multból is
s a jövendőre is.</p>
<p>Mert hihetetlen az a könnyelmüség, az a bánomisén, a melylyel mi
saját nemzeti zenénket a mult század közepe óta kezeltük. Igaz,
hogy a mult század közepén omlott ránk az osztrák elnyomatás vad
korszaka, de azért könnyelmüségünkre ebben sincs mentség.</p>
<p>Csak a kálvinista főiskolákat és középiskolákat hozom föl
például. Már ezek csak magyarok s magyarok maradtak a Bach-rendszer
alatt is, ha még van magyarság a világon. Minden fő- és
középiskolának volt énekkara s minden énekkar észrevétlenül,
lassanként, de kivétel nélkül a németországi énekegyletek
vadászdalait és alpesi dalait s egyéb ábrándjait tanulta be négyes
énekre. Ezeken kivül alig tanult be néhány magyar nemzeti éneket, a
Himnuszt, a Szózatot s egy-két indulót. Ezekben se tiszta a magyar
zene.</p>
<p>Miért van ez? A manó tudja. Hiszen elvégre se hiányzik a
magyarban a fajérzet és a hazafiság. Hiába, a rossz kormányzat
hódit, ha még oly ellenséges, ha még oly gyülölt is. Hódit
hatalmával, pénzével, irányával, szolgalelkü közegeivel s a
lassanként meggyökerező rossz szokással.</p>
<p>A mostani állapoton nem csodálkozom. Hiszen a mióta
alkotmányunkat visszaszereztük, minden állami és társadalmi
zeneintézményünk akként van berendezve, hogy abban a magyar zenét
tudatosan, szándékosan, egyenesen elnyomják. <span class=
"pagenum"><a name="Page_227" id="Page_227">-227-</a></span></p>
<p>Boldogult Káldy barátom, te ezt csak ugy láttad, csak ugy
érezted, a miként én, csakhogy neked nem volt tanácsos oly merészen
tiltakozni ez ellen, mint a hogy én cselekszem. Pedig én se
cselekszem ugy, a hogy a hazafikötelesség parancsolná.</p>
<p>Káldy gyüjteményében 22 kurucz dal van II. Rákóczi Ferencz
idejéből, a nagy szabadságharcz korából. Ezek közt az eredeti
Rákóczi-nóta három változatban s ezek közt Bercsényi nótája és
Balogh Ádám hires nótája, melyet változatlan dallammal és szöveggel
ma is dalolnak szerte a hazában. Szebb és lelkesebb dalunk ma
sincs.</p>
<p>A Bercsényi-nóta hősi dal s a magyar remektáncznak
legtökéletesebb zenéje. Ez és a Rákóczi-nóta csak a nagy lángelmét
várja, a ki egyszer karra alkalmazza s mint zenészek mondják:
instrumentálja. Egykor ezekkel világhóditó utra indul, a ki
rátermett.</p>
<p>Káldy bemutatta e zeneműveket a nemzetnek.</p>
<p>Az akadémia palotájában is, a vigadó nagytermében is. A ki
meghallgatta: átengedte az szivét, lelkét ennek a zenének.</p>
<p>Csakhogy nem hallgatták meg a kormányzók és a törvényhozók.
Elmaradtak a főrendek s a főrendüek mivelt és bájos leányai,
asszonyai. Elmaradtak a nagy pénzemberek családtagjai s a kamarai
és filharmonikus előadások látogatói. Elmaradtak az összes
Wagner-bolondok s a királyi magyar zeneakadémia tanárai és
növendékei. Elmaradtak a szinházak zenekarainak művészei. A hosszu
haj, pápaszem és kottalovagok elmaradtak <span class=
"pagenum"><a name="Page_228" id="Page_228">-228-</a></span> mind. A
képviselőház tagjai közül is alig hallgatta a magyar faj csodálatos
zenealkotásait tiz-tizenöt ember.</p>
<p>Ne neked szegény Káldy! Ezért a nemzedékért ugyan feláldozhattad
éjjeledet, nappalodat s forró lelked nagy erősségeit!</p>
<p>De volt még közönség a fővároson kivül is.</p>
<p>Káldy nyakába vette az országot, meglátogatta a vidék nagyobb
városait s néhány kitünő férfi- és nő-énekes kiséretében feltárta
előttük az elmult idő nagy érzéseit. A hogy’ azok az érzések
ősapáink és dédanyáink szivét megdobogtatták.</p>
<p>Buzgósága és fáradalma nem volt hiában való. Vagyont nem
szerzett, de lelkét mindenütt átültette egy csomó jó hazafi
szivébe. S ma már nincs az országnak olyan zuga, a hol az ősi,
tiszta, remek magyar zenének lelkes barátai ne volnának.</p>
<p>De a mig ő ezt cselekedte: ezalatt a belügyi kormány
számtisztjei hasonló buzgalommal dolgoztak az operaház számadásán s
az 1890-ik év közepére elkészültek az 1885-ik év számadásával s
Káldyra kiróttak közel kétezer forint birságot, vagy mit.</p>
<p>Tanakodtunk: mit csináljunk.</p>
<p>Ha a számtisztek öt év alatt készültek el azzal a számadással:
akkor husz év mulva lesznek készen a többivel. Káldy régen meghal,
el is temetik, föl is támad, a számtisztek még mindig rágódnak
rajta, mint a moly a subagalléron. Ha pedig 2000 forintot
fizettetnek vele oly időből, a mikor a bájos komorna <span class=
"pagenum"><a name="Page_229" id="Page_229">-229-</a></span> még nem
volt ellensége: mennyit kellene neki még ezen túl fizetnie?</p>
<p>Erélyes tiltakozást nyujtottunk be 1890. évi junius 16-án a
belügyi kormányhoz.</p>
<p>»Én ifjukoromtól fogva a hazai magasabb miveltségnek s különösen
nemzeti zenénk fentartásának s fejlesztésének mindig példás
odaadással s jelentékeny sikerrel törekedtem szolgálni.«</p>
<p>»Most is viszonyaimhoz képest óriási munkával és áldozattal »A
régi magyar zene kincsei« czimü gyüjteményes művön dolgozom, e
műből két füzetet már kiadtam ez év április havában s két ujabb
füzet ez év őszén már megint napvilágot lát.«</p>
<p>»Ezzel nemzeti zenénk történelmileg kifejlett nagy gazdagságát
mind hazánk, mind a külföld előtt föltá rom s ily munkát más nagy
nemzetek kebelében uralkodók, kormányok, törvényhozások s akadémiák
szoktak hatalmasan segélyezni.«</p>
<p>»És engem most mégis a számtisztek darázsraja űz, hajszol,
kerget s üldöz mérges fulánkjaival s a mit magam, családom, beteg
leányom számára nehéz munkával keresek: azt tőlem elbirságolni
igyekszik és pedig oly czimen, a milyenen soha senki ellen eddig a
számtisztek követeléssel föl nem léptek. Mert hát a néma
statiszták, el nem sülyedő hollandi hajók és repülő angyalok
napszámáért én felelős nem lehetek.«</p>
<p>Hol itt az igazság?</p>
<p>Mindezt ugyan már én toldottam tiltakozásához, de én csakugyan
odatoldottam. Gróf Szapáry Gyula volt <span class=
"pagenum"><a name="Page_230" id="Page_230">-230-</a></span> akkor a
kormánynak uj elnöke. Elmentem hozzá személyesen s nem hagytam
nyugton addig, mig a számtiszteket Káldyról el nem hajszolta.</p>
<p>Elhajszolta. Csak azt kötötte ki, hogy a számtiszteknek is
adjunk igazat s négyezer forint helyett fizessünk 2 forint és
egynéhány krajczárt.</p>
<p>Isten neki!</p>
<hr class="chap" />
<div class="chapter"></div>
<p><span class="pagenum"><a name="Page_231" id=
"Page_231">-231-</a></span></p>
<h2>VI.</h2>
<p class="summary">(Gróf Apponyi Albert. – A pénzügyi bizottságban.
– Gróf Csáky Albin. – Az ánket. – Szalay Imre, Bogisich Mihály,
Mihálovich Ödön és Lippich Elek. – Az én javaslatom. – A szomszéd
népek dala. – Az ázsiai rokonok zenéje. – Az ánket vitája. – Mit
csinál a miniszter? – Mit csinál a Tudós Társaság?)</p>
<p>Nem voltam megelégedve Káldy működésének hatásával. Káldy
tehetsége és buzgósága nagy volt, bámulatot gerjesztett. A sirok
mélyéből feltámasztott kurucz zene is csodálatos hangulatot idézett
elő azokban, a kik meghallották és megértették. De a hatást azért
nem találtam se elég gyorsnak, se elég mélynek, se az ország minden
részén eléggé elterjedettnek.</p>
<p>Bántott a dolog.</p>
<p>A vigadóban tiz vagy tizenöt kurucz zeneművet adott elő Káldy.
Énekkel és hangszerrel. Még tárogatóval is. Ott volt gróf Apponyi
Albert is, az egykori nemzeti párt vezére. Akkor még az ugynevezett
egyházpolitika s annak mindenféle izetlensége nem kergetett
egymástól bennünket nagy távolságra. Egész bizalommal kérdeztem
tőle, mit szól e zenéhez? Azt vártam, ő is csak ugy lelkesül érte
is, tőle is, mint én. Meglehetős közönyösséggel felelt:
<span class="pagenum"><a name="Page_232" id=
"Page_232">-232-</a></span></p>
<p>– Elég érdekes!</p>
<p>Hm! Elég érdekes! Mintha hideg vizzel öntöttek volna nyakon!
Meglepett a szó. Elkedvetlenedtem. Panaszkodtam is barátaimnak e
miatt. De Apponyi gróffal nem feleseltem.</p>
<p>Az ember végre is ugy van a zenével, mint az étellel-itallal. A
ki valamely ételt-italt nem szeret: annak hiába dicsérgeti azt az
ember. Jobb azt nem kinálgatni.</p>
<p>Apponyi grófból a magyar királyi zeneakadémia embereinek nézete
szólt. Apponyi gróf is csak olyan zenei míveltséget szerzett, mint
ezek az emberek. E míveltség pedig a magyar zenét se nem érzi, se
nem érti, se nem becsüli. E míveltség tudományos szempontból
hézagos, magyar nemzeti szempontból kárhozatos és ledér. De nem
Apponyi grófot tettem ezért felelőssé, hanem iskoláját, tanitóit,
zenebarátait s azt az egész ellenséges világot, melyet a magyar
zene leszoritására a magyar királyi zeneakadémia teremtett.</p>
<p>Beláttam, hogy ezt a világot maga Káldy le nem győzi. Az ország
fővárosában legalább nem. Hiszen itt a szivek ridegek, az elmék
pedig begyöpösödöttek és míveletlenek a magyar zenéhez. A felső
társadalom szive és elméje minden esetre ilyen. Még több erőre van
tehát szükség, mint Káldy ereje, hogy elérjük az igazságot.</p>
<p>Meg kell mozditani a kormányt és az országgyülést. A munkát
megkezdeni én tartottam feladatomnak.</p>
<p>Most pedig furcsa történetet beszélek el. Valódi nemzeti
<span class="pagenum"><a name="Page_233" id=
"Page_233">-233-</a></span> történetet, mely elég fontos, nem is
régen esett meg, de a melyet ugy elfelejtett mindenki, hogy most
már azok se emlékeznek rá, a kik megcsinálták.</p>
<p>Épen most kilencz éve, az 1892-ik évi márczius hóban szót
emeltem magyar fajzenénk mellett a képviselőház pénzügyi
bizottságában.</p>
<p>Gróf Csáky Albin volt akkor az ország kultuszminisztere. Főrendü
eredete daczára meglehetős magyar ember, tisztes méretü tudományos
miveltséggel, a melyben volt egy kis magyar miveltség is. Volt
természetesen más is.</p>
<p>Sajátságos véletlen, hogy nekünk telivér magyar miveltségü
kultuszminiszterünk 1848 óta sohase volt. Se Eötvös báró, se
Pauler, se Trefort. Iró mind a három, tudományosan mívelt mind a
három, elméje és elhatározása szerint elég jó magyar mind a három,
de szive, vére, ösztöne, öntudatlan gondolkozása, beszédmódja,
eszejárása egyiknek se tökéletes magyar. Jeles férfi, történelmi
alak, de azért csak afféle ex offo magyar mind a három. Mert
nevelése egyiknek se volt ősi és tiszta magyar.</p>
<p>Ő utánuk jött Csáky Albin gróf. Az ő nevelése se volt sokkal
tisztább, mint amazoké, de főispán volt sok ideig s bár idegen ajku
vármegyében, de azért lelke a vármegye magyarságából sokat
felszítt. Néhány kérdésben szakember, sokkal több kérdésben
meglehetősen tájékozott, de minden nemzeti kérdésben buzgó és
jóindulatu: igy lett ő a lelkek és mivelődések kormányzója
Magyarországon. <span class="pagenum"><a name="Page_234" id=
"Page_234">-234-</a></span></p>
<p>Lehetőnek tartottam megnyerni őt a magyar zene nemzeti
ügyének.</p>
<p>Előterjesztettem tehát a pénzügyi bizottságban nézetemet.
Röviden, mindent érintve, vaskos érvekkel, tökéletes nyiltsággal.
Csáky grófot meglepte, de meg is hatotta az a kép, mely a magyar
zenének Magyarországon állami erővel való gyalázatos elnyomatását
ábrázolta. Nyomban megigérte, hogy mindent elkövet a baj
orvoslására.</p>
<p>Valamivel kisebb papirosra, mint a tenyerem, fölirt néhány szót.
»Pénzügyi bizottság. Eötvös. Magyar zene. Enquete stb.« Ezzel ment
be miniszteriumába.</p>
<p>Enquete! Ez a szó magyarul azt teszi: ánket. Az akadémia nyelvén
azt teszi: szaktanácskozmány. Az élet nyelvén azt teszi: szamárság.
A gyakorlati siker nyelvén azt teszi: kudarcz. Az ánket az eszmék
Temetkezési Egylete. Az ánket gondoskodik az okos és nemzeti eszmék
diszes temetéséről. Csinál halotti jelentést, népes gyülekezést;
gondoskodik kocsikról, koszorukról és sirásókról. A mikor a
kormányzó ember nem tudja, mit csináljon, vagy nem akarja azt, a
mit csinálnia kellene: akkor ánketre bizza a dolgot. Az ánketre
pedig okos embert sohasem hivnak. Csak szakértőket és mindenütt
»jelen-volt«-akat. A mindenütt »jelen-volt« ember nem ért semmihez,
a szakértő pedig annyit se ért. Kiváncsi voltam már előre, mi lesz
az én magyarzene-ánketemmel.</p>
<p>Határozottan kijelentem, hogy a jó Csáky Albin gróf föltétlenül
a legjobbat akarta s minden tiszteletre egészen <span class=
"pagenum"><a name="Page_235" id="Page_235">-235-</a></span> méltó
buzgósággal törekedett arra, a mire én. Csak az volt a baj, hogy
miniszter korában ő is csupán miniszteri észszel tudott
gondolkodni.</p>
<p>Sokféle ész van a világon. Professzor-ész, muzsikus-ész,
zsidó-ész, szakértő-ész, bolond-ész, józanész, miniszter-ész s még
néhány ész. A miniszter-ész a legérdekesebb, legmulatságosabb és
legkártékonyabb eszek egyike. De most nem irom meg a miniszteri ész
természetrajzát és élettanát. Nagyon meg szeretném irni, de
hosszura terjedne Káldym története. Tehát csak térjünk a
dologra.</p>
<p>Az 1892-ik évi márczius hó 30-ik napjára hivták össze az
ánketet. A kultuszminiszterium palotájába. Oda kellett fáradnom
nekem is. Hiszen én lettem volna az inditványozó, a javaslattevő,
az eszmebankár; nekem kellett eszméimet gyümölcsöző befektetésre
elhelyezni.</p>
<p>A tanácskozás elnöke Szalay Imre volt. Ez már akkor méltóságos
ur volt, tehát már e miatt se lehetett más az elnök. De egyébként
is rátermett fiatal embert láttam benne. Talán akkor foglalkoztam
vele először igazán, de rokonszenvemet fölgerjesztette. Nemsokára
ezután átment onnan a Nemzeti Muzeum igazgatójának.</p>
<p>Ott volt Mihálovich Ödön, a magyar királyi zene- és
szinművészeti akadémia igazgatója. Rövid beszéde és hosszu szakálla
nagyon tetszett. Velem szemben láthatólag tartózkodott attól, hogy
a kérdések fejtegetésébe mélyen becsuszamodjék. Vagy talán csak
nekem tünt fel tartózkodása. Nem akart talán vitába keveredni.
<span class="pagenum"><a name="Page_236" id=
"Page_236">-236-</a></span> Annyit mégis észrevettem, hogy nagy
zenetudós ugyan, de a mi zenénkhez semmit se ért. Azt se tudja, a
magyar fajzene mi fán terem. Szibériai mértékben ömlött róla a
magyar zene iránt való hidegség. Az ő vezetése alatt fejlődött a
magyar királyi zeneakadémia a magyar nemzet pénzén magyargyülölő
intézetté. Ő vezeti ez intézetet oly különös gondossággal, hogy ott
holmi Köszlerek és Popperek évtizeden át se tanulnak meg egy szót
se magyarul s azért német előadással rombolják a magyarságot s
fertőztetik meg a magyar zenében levő nemes izlést és irtják ki a
növendékből a nemzeti érzületet. Nincs az az előkelő s nincs az a
hitvány nemzet a világon, a mely ezt eltürné, sőt nagy költséggel
önmaga ellen elősegitené. S erre a mi kormányzó embereink
rendszeresen szemet hunynak.</p>
<p>Ott volt Bogisich Mihály budavári prépost és plébános. Régebben
ismertem már s nagyon becsültem. A magyar katholikus egyházi zene
multjából nagy kincseket hozott napfényre. Hatalmas nemzeti anyag
van e zenében. Ennek megtudását Bogisichnak köszönhetjük. Én neki
köszönöm. Nagy kár, hogy nagy urrá lett s a fővárost hosszabb időre
el-elhagyja. Nemzeti zenénk diadalra juttatásában nagy reményeim
kapcsolódtak hozzá, de én nagy urasága daczára is még sokat
reménylek tőle.</p>
<p>Ott volt Bartalus István jó öreg barátom. Könnyek jöttek
szemébe, a mikor én a mi zenénk nagyságáról, nemességéről s
végtelen gazdagságáról beszéltem s a mikor javaslatomat előadtam.
<span class="pagenum"><a name="Page_237" id=
"Page_237">-237-</a></span></p>
<p>– Igy gondoltam, ugymond, egészen igy gondoltam magam is.
Százszor is elgondoltam már, csak nem tudtam igy kifejteni!</p>
<p>S aztán odafordult hozzám.</p>
<p>– Pedig mindig azt hittem, hogy te nem is vagy muzsikus.</p>
<p>Ott volt Káldy Gyula. Csáky grófot egyenesen megkértem, hogy őt
a meghivásból ki ne felejtsék. Pedig ugy se feledték volna ki.</p>
<p>Az értekezlet jegyzője Lippich Elek; fiatal, jóképü, mosolygó,
szótalan legény, a kit azóta se láttam, de kilencz év és öt nap
mulva tegnap megint láttam, hogy megkérdezzem, vajjon emlékezik-e
még arról, a miről kilencz év és öt nap előtt olyan nagy
igyekezettel tanakodtunk? Emlékszik a manóba! Csak az irások
emlékeznek a levéltár dohos üregeiben. Ő már azóta érdeme szerint
és az évek szerint magasra emelkedett, meg sem áll a méltóságos
uraságig s akkor aztán ő is a levéltári iratcsomagok közé kerül,
mint a mi zeneügyünk. Minden buzgósága daczára is sejt már annyit,
hogy a mi magyar zenénk, ha az ország kormánya és törvényhozása ugy
becsüli meg, mint eddig, előbb-utóbb semmivé válik.</p>
<p>Nos, hát ezekből az urakból állt az ánket.</p>
<p>Előadtam javaslatom.</p>
<p>Zenénknek általános és egyetemes értékéről nem beszéltem.
Fölöslegesnek tartottam. Hiszen ha a mi fajzenénk nem a
leggazdagabb volna is a világon, hanem csak szerény méretü kis
nemzeti zene, mint a <span class="pagenum"><a name="Page_238" id=
"Page_238">-238-</a></span> cseheké, németeké vagy délszlávoké:
előttünk akkor is ez volna a legbecsesebb s fentartásáról és
miveléséről akkor is gondoskodnunk kellene.</p>
<p>S bizony csak nekünk kellene gondoskodnunk, minthogy senki más
arról nem gondoskodik.</p>
<p>Javaslatom az volt, a mit már részben korábbi közleményeim
folyamán is érintettem: –</p>
<p>Először: gyüjtsük össze a magyar zene történelmi emlékeit és
alkotásait, még pedig az összes változatokkal. A gyüjteménybe föl
kell vennünk az egyházi zenét és pedig mind a katholikust külön,
mind a protestánst külön és föl kell vennünk a hősi és lantos zene
alkotásait.</p>
<p>Másodszor: alakitsunk állandó bizottságot, mely a népünk
lelkében és ajkán ma élő s évenként és naponként szaporodó dal és
zeneanyagot folyton gyüjti. Nagy munka ez. Nem hiszem, hogy én ezer
dalnál és dallamnál többet hallottam volna életemben. Nem ismerem a
székelység és a Tisza-balparti magyarság eredeti s élő dalait.
Pedig még itt is más a szatmári és szabolcsi kisnemesség s más a
hortobágyi gulyás, csikós, juhász, kondás világ dalló élete. Nem
ismerem, vagy csak igen kevéssé Gömör, Abauj, Torna folyamvidékének
s a Bükk sikságának nagyon gazdag és változatos zenevilágát. Alig
ismerem a Bácskát és Bánátot. Pedig itt is sok a magyar. Zenéhez
értő férfiaktól azt hallom, hogy közel tizenötezer külön dallama él
ma is a magyar zenének.</p>
<p>Minő végtelen gazdagság ez! <span class="pagenum"><a name=
"Page_239" id="Page_239">-239-</a></span></p>
<p>Ha az összes változatokat összevonjuk is az eredeti dallamra, ha
az idegen fajok zenéjének minden behajlását kizárjuk is, ha a
legszigorubb válogatás munkáját végezzük is: még akkor is ezer meg
ezer dallamunk marad. Határtalan és kimerithetlen anyag, melyből
rátermett magyar lángelme, egy Vörösmarty vagy Petőfi miveltségü
Bihari uj világteremtést állithat elénk. Mutassatok népfajt, mely
szivben, érzésben, dalteremtő képességben gazdagabb volna a
mienknél.</p>
<p>De ha egyszer igazán belekapunk a munkába: egyidejüleg még mást
is kell végeznünk.</p>
<p>Össze kell gyüjtenünk a hazánk területén lakó s a szomszédos
idegen ajku népek fajzenéjét is. Van zenéje az oláhnak és a
délszlávnak. Közel rokon ez a zene, de mégis különbözik egyik a
másiktól. A bolgár zenét nem ismerem. A szerb népzene magas
fejlettségü. Olyan, mint a magyar volt harmadfélszáz év előtt.
Engem nagyon meglepett s nekem nagy gyönyörüséget okozott a szerb
zene, melynek kiséretében hősi dalait vagy szerelmi ábrándjait
énekli a szerb. A Duna partjain jobbról, balról a mit hallottam,
abban némi rokonságot is találtam a mi lantos zenénkhez.</p>
<p>Van zenéje a csehnek és felvidéki tótnak. A cseh zenét, bármily
kis méretü is ősanyagja, néhány nagy tehetségü zeneköltő igen
magasra fejlesztette. Mélyen ható szép, noha kezdetleges zenéje van
a lengyel és orosz népnek. Európa és Ázsia határain meddig terjed
ez a zene, a Donig-e vagy a Volgáig vagy itt-ott azon túl is: nem
tudom. <span class="pagenum"><a name="Page_240" id=
"Page_240">-240-</a></span></p>
<p>De érzem azt, hogy nekünk kellene ezt összegyüjtenünk. Mert
érzem azt, hogy az eltünt századok és ezredek mögött volt egy közös
forrás s talán valahol még most is buzog az, a melyből egykor
valamelyes dalelemet közösen és együttesen merithetett a magyar, a
lengyel, a kozák, az orosz s az oroszszá lett turáni. Nem tehetek
róla: én érzem.</p>
<p>Természetesnek is találom, de történelmileg s néplélektanilag
igazolhatónak is.</p>
<p>Azért szeretném, ha mi ezt is összegyüjtenők. A mikor nap
fényének világosságával tünnék ki, hogy a magyarság lelke, a mikor
fajzenéjét megalkotta, se át nem vette, se nem utánozta a végtelen
szarmata sikföld népeinek zenéjét, hanem igenis e népek is
meritettek valamit abból az ősforrásból, melynek hatalmasan
hullámzó erős és tiszta folyamárját ma a magyar zene képezi.</p>
<p>Ezért javasoltam harmadsorban, hogy alakitsunk bizottságot, mely
a Kárpátok északi lejtőin a Dniszter, Deneper és Volga völgyein,
valamint az alsó Duna partjain a Balkánig terjedő minden népzenét
gyüjtsön össze s bocsásson a mivelt világ rendelkezésére.</p>
<p>De én nem állnék meg itt se.</p>
<p>Őseinknek megvolt a maguk külön zenéje már akkor, a mikor
Európába törtek.</p>
<p>Lehel kürtje megvolt. S ha már megvolt: nemcsak bőgni tudott,
hanem dallamot is bocsátott ki öbléből. Az a dallam pedig bizonyára
nem a czigánytól, nem a szerbtől, nem az orosztól származott.
<span class="pagenum"><a name="Page_241" id=
"Page_241">-241-</a></span></p>
<p>E fölött azonban vitatkozzanak, a kiknek kedvük van hozzá.</p>
<p>De ennél sokkal határozottabb bizonyság Szent Gellért püspök
legendája. Ő hallotta a magyar lányt dalolni, de a dallamot nem
ismerte föl. Pedig Gellért püspök akkor már világjártas ember volt.
Ismerte az olaszt, a longobárdot, a szlovént, a déli németet, mert
járt közöttük s kétségtelenül hallotta dalaikat. El nem lehet
hinni, hogy ez a püspök siket lett volna. Ha tehát a magyar lány
ama népek valamelyikének dallamait dudolta volna: a püspök azt
rögtön felismeri s nem kérdezősködik a lány dala után. El nem lehet
hinni, hogy ez a püspök buta lett volna. Annyira buta!</p>
<p>Tehát a magyar lány már akkor különös fajzenét dalolgatott.</p>
<p>De még e fölött is lehet vitatkozni.</p>
<p>De a fölött már nem lehet, hogy a mi fajzenénk ma megvan s külön
egyéniségében megvolt már háromszáz év előtt is. Mindaddig tehát,
mig valaki elő nem áll s be nem bizonyitja, hogy a magyar lélek
mikor, miként s kitől vette át fajzenéjét és be nem bizonyitja,
hogy hova és miként tünt el nyomtalanul az a nép s az a világ, a
melytől átvette és eltanulta: előttem senki arról még föltevésként,
még lehetőségként se beszéljen, hogy a mi fajzenénk minden
egyéniségével már Árpád korában is, habár a fejlettségnek más
fokán, meg ne lett volna.</p>
<p>Itt már Akiba, Hegel és Darwin igazságait vallom. Semmi sincs, a
mi már meg ne lett volna és semmi <span class="pagenum"><a name=
"Page_242" id="Page_242">-242-</a></span> se vész el, a mi már
megvolt. Csak fejlődik, izmosodik, módosul s gazdagabbá válik.</p>
<p>Csakhogy őseink másutt is jártak, nemcsak a Duna-Tisza partjain.
Jártak a Deneper és Don körül; jártak a Volga és az Urál folyók
vidékén. Ismerték Perzsia és a Kaukázus népeit. Voltak velük
békében is, háboruban is századokig. Rokonságban álltak a
török-tatár turáni népekkel s rokonságuk ősjelenségei nemcsak a
koponyaalkatban, nyelvben, szokásokban, hanem a zenében és tánczban
is felismerhetők.</p>
<p>Ezért tartottam negyedsorban indokoltnak, hogy szedjük össze a
Fekete-tenger, a Kaukázus, az Urál folyó, a Káspi-tó s Kisázsia
népzenéjét is. Valamely ősanyagot mindenütt találunk, mely a magyar
fajzene palotájának egyik-másik alapkövét, egyik-másik diszitményét
képezi.</p>
<p>Mondtam már, hogy a kalmuk tánczban és tánczzenében a magyar
kopogósnak némi elemeit vettem észre.</p>
<p>Zichy Jenő gróf, e nagy ábrándozó, komoly kutató és nagy
világjáró tudós beszéli nekem, hogy a Kaukázus északi lejtőin lakó
zicsi ős nemzetség énekében és tánczában magyar rokonságot fedezett
föl.</p>
<p>Ezek talán kis jelenségek. Önmagukban talán semmit se
bizonyitanak. De hát épen azért követelem én, hogy gyüjtsük össze
az összes jelenségeket. Szentül hiszem, hogy a siker csodálatos
lesz és sok kérdésre, melyben most támolyogva mozgunk, nagy
világosságot derit.</p>
<p>Ezek voltak javaslataim.</p>
<p>Mi jött ezekből jegyzőkönyvbe: én bizony akkor <span class=
"pagenum"><a name="Page_243" id="Page_243">-243-</a></span> meg nem
néztem. Most megnéztem. Negyedik javaslatomat még jegyzőkönyvbe se
vették.</p>
<p>Nem panaszként emlitem. Jól tették. A többi javaslatomból se
lett semmi. Miért pazarolták volna a tintát és papirost?</p>
<p>Utánam Mihálovich szólalt föl. Nem ellenezte javaslataimat, csak
azt inditványozta, hogy ezekkel első sorban az Akadémiát, a Tudós
Társaságot keressük föl.</p>
<p>No hiszen megfelelt erre a budavári prépost, az üde, piros arczu
Bogisich.</p>
<p>Mit? Az Akadémiát? No ha azt akarjuk, hogy sohase legyen semmi a
dologból: hát akkor csak az Akadémiát keressük föl. Majd eltemeti
ezt az ügyet az Akadémia örökre. – Effélét beszélt a prépost.</p>
<p>Csak néztem, csak bámultam ezt a prépostot. Hogy’ beszél ez! Én
szélbali létemre se mertem igy beszélni. Igazán nem tudom e
pillanatban, hogy Bogisich tagja-e az Akadémiának. Nekem sohasem
jutott eszembe, hogy tagja legyek vagy lehessek az Akadémiának. Én
tehát természetesen jobb véleménynyel voltam e tudós társaságról.
De azért a prépostnak ellent nem mondtam. Sőt nagy tisztelettel
fogadtam jövendőmondását. De igaza is lett kegyetlenül.</p>
<p>Káldy és Bartalus teljesen egyetértettek velem a kérdések
valóságára. Káldy még azt tette Mihálovich inditványához, hogy a
Néprajzi Társaságot is keressük föl.</p>
<p>Hogy az értekezlet jegyzőkönyve mikor készült el s mikor
terjesztették azt a miniszter elé: nem tudom. Azt se tudom, ki
terjesztette eléje s minő észrevételekkel. <span class=
"pagenum"><a name="Page_244" id="Page_244">-244-</a></span> A
miniszter csak két hónap mulva, junius 6-án hagyta jóvá az ő bölcs
emberének javaslatát.</p>
<p>Ki volt ez a bölcs ember; nem tudom, nem keresem. Ugy is
eltagadná munkáját, ha kiirnám a nevét.</p>
<p>Javaslata az volt: meg kell keresni a Tudós Társaságot, hogy a
zenetudomány és zeneművészet idegen műszavaiból csináljon magyar
műszavakat, s hogy az énekelni szokott kurucz és nem kurucz
versszövegeknek állapitsa meg keletkezési korát, évét s
hitelességét.</p>
<p>Ugy emlékszem, az iratokból is ugy láttam, ez volt a miniszter
intézkedése.</p>
<p>Ez már aztán a miniszteri ész!</p>
<p>Én azt akarom: szedjük össze a magyar dallamot, de szedjük össze
a hazánk területén levő tót, szerb, oláh, orosz dallamokat s a
szomszédos lengyel, orosz, délszláv népzene-alkotásokat is. E
helyett a kormány azt akarja tudni, hogy a bassus, adagio,
allegretto, fugato, contrapunctus, diatonica, motette,
staccatissimo, quintola, pizzicato, timbre, partitura s több efféle
pogány szó mit jelent magyarul.</p>
<p>Én arra törekszem: gyüjtsük össze dicső multunk fölséges
zenealkotásaink minden emlékét és hagyományát, tisztitsuk meg a
beléjük szivárgott idegenségektől s tegyük társadalmi életünk
mindennapi kincsévé. S e helyett a kormány azt rendeli el,
puhatolja ki a Tudós Társaság, mikor keltek e dalszövegek: Ne higyj
pajtás a németnek; Hejh Rákóczi, Bercsényi; Hires Huszt vára
stb.</p>
<p>Hát hiszen én nem mondom, hogy a staccatora ne <span class=
"pagenum"><a name="Page_245" id="Page_245">-245-</a></span>
csináljunk magyar szót, ha igen jó szót találunk rá, de hát nem
beszéltünk mi erről az értekezleten egy szót se. Nem is jutott ez
ott eszébe senkinek. Ég-föld különbség nem akkora, mint az én
törekvésem és ez a dib-dáb semmiség.</p>
<p>Szentül tudom én, hogy Csáky Albin gróf ezt nem igy akarta, nem
is igy csinálta, csak az a bizonyos, hogy az ő nevével igy
csinálódott. Eléje tettek valami háromszáz aláirni való okiratot,
bérleti szerződést, számtiszti nyugdijat, képvásárlást, öreg tanitó
számára elismerést, épitkezési számlát, tankönyv-dicséretet,
kanonoki kinevezést s ezek közt nemzeti zeneügyünk föllenditésének
szentséges ügyét is, hogy vajjon az intermezzot hogy forditanók
magyarra s ő aláirta szó nélkül. Még talán azt is mondták neki,
hogy az Eötvös-Káldy-féle értekezés ebben állapodott meg.</p>
<p>Igy volt biz ez és nem másként. Nem is hiszem, hogy nem a magyar
királyi zeneakadémia adott be valami altatót a miniszternek is,
tanácsosának is.</p>
<p>Minthogy pedig az ügy eléggé sürgősnek mutatkozott, tehát négy
hónap mulva, ugy október hó közepe felé a szüreti időben el is
küldték a miniszteri iratot a Tudós Társasághoz.</p>
<p>Nem kell ám pedig azt gondolni, hogy a Tudós Társaság nem vette
komolyan ezt az ügyet.</p>
<p>Hogy a tudós miként dolgozik nálunk: azt tudom. Megtanul németül
s aztán valamely német könyvet lefordit vagy átdolgoz magyarra. Igy
dolgozik. Van olyan tudósunk is, a ki kutat, gyüjt, utazik,
fölfedez. <span class="pagenum"><a name="Page_246" id=
"Page_246">-246-</a></span> Okiratot, bronzot, tört cserepet,
moszatokat, férgeket, baczillusokat, magyar nyelvemlékeket. Mind
szükséges dolog, semmi szavam ellene. De tudományos és a mellett
kedves olvasmányt, magyar nyelvnek és irásnak remekeit nem csinálja
senki.</p>
<p>No de majd csinálja ezt is. Várjunk türelemmel és hazafias
bizalommal.</p>
<p>Hanem, hogy a Tudós Társaság miként dolgozik: azt nem tudom.
Csak sejtem.</p>
<p>A miniszter iratát valószinüleg átteszi valamely szakosztályhoz,
az osztály kiadja valamelyik tudósnak, a tudós pedig nincs
tájékozva a kérdések felől, mivel- hogy német könyvekben erre nézve
tájékozódást nem talál. Igy azután a Tudós Társaság még ennek az
évnek deczember hava 28-án elintézi az ügyet s visszair a
miniszterhez.</p>
<p>És irja azt, hogy elvben szivesen hozzájárul a feladat
teljesitéséhez, de véleményt csak akkor tud alkotni, ha a Tudós
Társaságnak szánt feladatról biztos tudomást fog nyerni.</p>
<p>Nesze semmi!</p>
<p>De olyan semmi, a mire még azt se lehet még gunyból se mondani,
hogy fogd meg jól.</p>
<p>Tehát a Tudós Társaságnak nincs véleménye.</p>
<p>Azért nincs véleménye, mert nem tudja, hogy a kormány micsoda
feladatot szánt neki e dologban. Előbb ezt kell megtudnia!</p>
<p>De azért elvben szivesen hozzájárul a dologhoz.</p>
<p>Mihez járul hozzá?</p>
<p>A miben még nem ismeri feladatát s a miben még nincs
véleménye!</p>
<hr class="chap" />
<div class="chapter"></div>
<p><span class="pagenum"><a name="Page_247" id=
"Page_247">-247-</a></span></p>
<h2>VII.</h2>
<p class="summary">(Mással törődtem. – Jön Wlassics. – Káldy
javaslata 1895-ben. – 1825–1860. – Tinódy-Balassa kora. – Csokonay
kora. – A 16-ik század magyar tánczai. – Incselkedő, Dobogó, Füzér,
Gyertya, Sövény, Lakodalmas, Barát, Párna, Cziczka stb. táncz.)</p>
<p>Oh tudósok, miniszterek, tanácsosok, muzsikusok, tudós
társaságok ti ugyan csuffá tettétek ezt a szépen kezdődő
buzgóságot!</p>
<p>Nekem is másfelé téritette eszemet az ország gondja. Nem
ügyelhettem eléggé nemzeti zenénk kérdésére.</p>
<p>A Szapáry-kormányt meg kellett buktatni. Ez elrabolt tőlem
néhány hetet. Öreg barátom, Irányi Dániel meghalt s nekem kellett a
függetlenségi országgyülési párt elnökségét s vezetését átvennem.
Az uj kormány a gyökeres egyházpolitikai javitásokat tüzte
zászlajára s én és pártom ezek mellett foglaltunk állást.
Lassanként ellenem gyülemlett össze az egyházpolitikai ellenzék
minden kedvetlensége, sőt személyes gyülölködése. Hirlapok és
törvényhozók, papok és főrendüek ugy szidtak, mintha én lettem
volna a vezető miniszter. <span class="pagenum"><a name="Page_248"
id="Page_248">-248-</a></span> El kellett nennem Torinóba a szent
öreghez, Kossuthhoz s az ő dolgai is sok időmet, sok figyelmemet
vonták el.</p>
<p>Azért az 1893-ik év márcziusában a képviselőház költségvetési
vitája alatt egyszer mégis felszólaltam. Hevenyészett kitörés volt
beszédem. De fejtegetéseim, eszméim hatalmas visszhangot keltettek
a törvényhozásban is, a sajtóban is. Mélyebb figyelemmel alig
hallgatták beszédemet valaha. Még az ellenséges sajtó is nagy
melegséggel fogadta szavaimat.</p>
<p>De hiába volt. Csak annyi sikere lett, hogy a magyar királyi
zeneakadémiában Káldyt a magyar zene történetének előadásával
megbizta gróf Csáky Albin. A nemzet minden figyelmét elnyelte az
egyházpolitika s az ez ellen titkon, de hatalmasan szervezkedő
szövetség. Zenénk nagy ügyével magam se törődhettem eléggé.</p>
<p>De törődött Káldy.</p>
<p>Ezt a nagy lelket ekkor bámultam, ekkor szerettem és tiszteltem
igazán. Mindenki magára hagyta, de ő dolgozott fáradhatatlanul,
hitvallónak szent buzgóságával.</p>
<p>Ujabb történelmi zeneműveket gyüjtött. A XVIII. század végéről,
Bihari korszakából, a nemzeti feltámadás idejéből, az 1848–49-diki
függetlenségi harczok időszakából. S nemcsak dalaink, hanem
tánczaink iránt is kutatott. Nyomozásai fölséges eredményekre
vezettek.</p>
<p>Az 1894-ik év junius havában lemondott Csáky Albin gróf. Helyét
Eötvös Loránt báró foglalta el. Rövid minisztersége alatt nem
történt az ügyben semmi. <span class="pagenum"><a name="Page_249"
id="Page_249">-249-</a></span> Utána a Bánffy-kormány kebelében
Wlassics következett. Uj és buzgó fiatal ember. Ugy járt, mint a ki
Váczra indul és Kecskemétre ér. Jogtanárnak készült s
vallásminiszter lett belőle. Pauler is igy járt valamikor. Szomoru
állapot. De bizony gyakori eset ez minálunk, ne is busuljunk
miatta.</p>
<p>Természetes, hogy miniszterkedése első idejében a kezdeményezés
minden ösztöne hiányzott szelleméből. Rá kellett magát biznia
tanácsosaira. A tanácsosok pedig örökkévalók, mint a mesebeli
bicska. Hol a nyele változik, hol a pengéje, de azért a bicska
változatlanul ugyanaz. Megváltozni, mássá lenni nem tud.</p>
<p>El lehet tehát gondolni, mi sors várt Káldyra, minő jutalom és
elismerés az ő nagy fáradalmaiért.</p>
<p>Az 1895. évi február hóban rövid emlékiratot terjesztett
Wlassics elé. Értesiti ebben a minisztert, hogy multunk minő
emlékeit adta már ő ki a maga költségén. Négy nagy mű az, több mint
száz remek zeneművel.</p>
<p>Össze van gyüjtve s kiadásra vár az 1825-től 1860-ig terjedő
korszak minden eddig ismeretlen vagy kevéssé ismert alkotása. Ez a
nemzet ujjászületésének, azután a nagy szabadságharcznak s azután a
sötét kényuralomnak korszaka. Széchenyi, Kisfaludy Károly,
Vörösmarty, Deák, Petőfi, Kossuth, Arany dicső kora. E kort Boka,
Csermák, Ruzsicska, Egressy s többen s utóbb a lángelméjü Erkel
Ferencz nagy magyar alkotásai töltik be.</p>
<p>E kornak sok zenealkotása ismeretlen volt a nagy <span class=
"pagenum"><a name="Page_250" id="Page_250">-250-</a></span>
közönség előtt. Apáink sokat ismertek, de az 1849 utáni nemzedék
sokat el is felejtett. A sötét kényuralom a magyar hősi zene
nyilvános előadását szigoruan tiltotta. Börtönbe jutott, a ki a
Rákóczi-indulót, Kossuth Lajos izenetét vagy csak a Szózatot is
dalolni merészelte. Csak a szerelmi dalok lantos zenéje volt
szabad. E dalok ezernyi számban szaporodtak. A magyar nemzeti zene
a közéletben le kezdett szállni az egyszerü népdal rónavidékére. A
kurucz zenének s a toborzóknak magasra törő szirtormait elfödte
lassanként a feledés köde előlünk. Káldy mindazt, a mit az 1825 óta
lefolyt kor teremtett, a mit elfeledtek s a mit érdemes volt
megmenteni, összeszedte és megmentette.</p>
<p>Erre mások is vállalkoztak volna. Ez a kor mégis csak közel volt
hozzánk s éltek még sokan, a kik emlékeztek s nyomra tudtak
vezetni.</p>
<p>Káldy visszament a régi magyar lantosok korába is. Abba a korba,
mely Mohács után kezdődött s melyet Thököly kuruczkora váltott föl,
Káldy e kort a magyar zene történetében Tinódy és Balassa
korszakának nevezte. Történettudományi kutatóink közt senki se
akadt, a ki ennek a korszaknak zenei alkotásait, a bús epikai
zenét, a vidámabb virágdalokat kiásta volna az enyészet avarrétege
alól. Tudósaink közt nincs is Káldyéhoz hasonló zenetudása
senkinek.</p>
<p>Káldy itt sem állt meg.</p>
<p>Észrevette, hogy 1780-tól 1820-ig, József császár német
önkényuralmától a bécsi kongresszus utáni időig a fönmaradt s
eléggé ismert zeneműveken kivül is <span class="pagenum"><a name=
"Page_251" id="Page_251">-251-</a></span> csodálatos gazdagságban
nőtt a magyar népzene. Én e korszakot Lavotta és Bihari korszakának
neveztem volna. Káldy bebizonyitotta nekem, hogy két korszak ez. Az
egyik Lavotta és Bihari s ezt körülbelül jól ismerjük. Ezzel egy
időben és e mögött másik zenekorszak is élt és virágzott s ezt ő
Verseghy és Csokonay korszakának nevezte. Ezt kevéssé ismerjük.
Ebből a korszakból származik a hires Klopiczky-nóta, melynek
szövege: »Mégis hunczut a német«. Ebből származik a »Csikóbőrös
kulacs« dala. Ebből a »Kossuth Lajos azt izente« nótának dallama
is. És száz meg száz más kitünő zenemű.</p>
<p>Mindezt Káldy felajánlotta 1895. évi februárban Wlassics
miniszternek.</p>
<p>S ha még csak ezt ajánlotta volna föl!</p>
<p>Ez a csodálatos szerény és nagy lélek már régen sejtette, a mit
én is mindig állitottam, hogy a nemzet fajzenéje és táncza közt
elszakithatlan kapcsolat áll fenn s ugyanaz a lélek él és munkál s
ugyanazzal a szárnyveréssel működik mind a kettőben. Lejtés a
szövegben, szárnyalás a dallamban, mozgás a testben: ugyanazon idő
és számtani törvények szerint. Igy áll elő a semmivel össze nem
téveszthető igazi nemzeti zene.</p>
<p>Mint jó anya eltévedt gyermekét: ugy kereste Káldy a mult
századok sürü és homályos ligeteiben a magyar tánczokat. S talált
sokat. Talált fenséges tánczokat. Egy részük ma is él vagy a régi
nevén, vagy uj néven. Egy részüket elfeledtük. Sokat kiszoritott a
nyugoti <span class="pagenum"><a name="Page_252" id=
"Page_252">-252-</a></span> divat betolakodása. Néhány az én
véleményem szerint akkor se volt tiszta magyar táncz.</p>
<p>E kérdésben sok eszmét cseréltünk, sokszor vitatkoztunk is
Káldyval. De most az ő nézetét akarom ismertetni.</p>
<p>Megtalálta már a mult századokban is az Incselkedőt. Ma is
járják kivált a falukon. De nem azzal a lassubb mérettel, délczeg
mozgással és szabályos bokázóval, mint hajdan. A mai fiatalság már
alig járja. Most fut, vihog és ugrál a lány is, a legény is.</p>
<p>Káldy ugy vélte, hogy a mit én ma Kopogónak nevezek, mert
öregjeimtől igy hallottam, annak a neve hajdan Dobogó volt. Ez a
mai gyors csárdás őseredete. Ő nem tudom minő régi forrásokban a
Dobogó nevet találta. Figyelmeztettem, hogy a mi népünk a fahidat
és az alól üreges sziklapadokat nevezi Dobogónak. A régi uri
paloták pedig nem deszkával voltak kipadlózva, hanem kővel voltak
kirakva, sőt még módosabb köznemeseknél is csak tömött, sulykolt
agyaggal készitve. Akkor csak a kopogás szó jelentette tisztán azt
a hangot, melyet a gyors csapásu táncz idézett elő. Káldy meghagyta
a Dobogót.</p>
<p>A XVI. század Füzértáncza, Sövénytáncza, Lakodalmas táncza habár
nem egészen vagy legalább nem mindenütt e nevekkel, ma is meg van.
A Lakodalmas tánczczal némi versmondás is szokott járni. A Füzér-
és Sövénytáncz az összefogódzással s a sövényen való átbujkálással
ma inkább a gyerekek játéka.</p>
<p>A Gyertyatánczot ma már nem járják. Ősapáink <span class=
"pagenum"><a name="Page_253" id="Page_253">-253-</a></span> járták.
Ma már gyertya sincs. A stearin, Apollo, Milly stb. gyertyával nem
is lenne tanácsos, minden ruhát összefaggyuzna vele az ember.
Hajdan se faggyu, hanem viaszgyertyával járták. Még pedig nagy
kedvteléssel az élemedettek is. Igaz, hogy nem szédelgő fejjel s
nem bepezsgőzött állapotban.</p>
<p>Volt egy táncz a XVI. században, a melyet Baráttáncznak
neveztek. Ez csoszogó táncz volt a vidámságot előmozditani vagy
fokozni. A barátok hajdan mezitláb jártak, legföljebb egy rövid
szőrre nyirt ökörbőrlemezt kötöttek a talpuk alá. Czipő, csizma
később jött divatba náluk, valamint a fapapucs is. A magyar faj
különben sohase viselt fapapucsot. Szentül hiszem, hogy őseink a
Baráttánczot vagy a németektől tanulták, vagy azok kigunyolására
járták.</p>
<p>A Párnatánczot már több izben leirták ujabb iróink is.</p>
<p>A Cziczkatáncz, a mint tudom, hasonlitott az Incselkedőhöz.
Csakhogy gyorsabb járásu volt annál.</p>
<p>A Boriczatáncznak túl a Dunán magyar vidéken sohase hallottam
hirét. A név szláv eredetü. Káldy azt állitotta, ez is divatos volt
egykor nálunk.</p>
<p>A Csürdöngölő tánczról már elmondtam véleményemet. Káldyval
ebben nem értettünk egyet. Gyönyörü táncz, de inkább szinpadra
való. Valóságos akrobata mű, ha valaki gyorsan járja. Sok mozdulata
meg van a tót és az oláh tánczban is.</p>
<p>A Toborzót mindenki ismeri. Ezt Káldy következetesen
Verbungosnak nevezi. Igaz, hogy eleink többnyire igy nevezték. Ez
is megvolt már a 16-ik században. <span class="pagenum"><a name=
"Page_254" id="Page_254">-254-</a></span></p>
<p>A Sátorostáncz nagyon kedves társasjáték volt. Egyik részlete
abból állott, hogy lányok alakitottak kört, ez volt a sátor, ebbe
kellett a legénynek bejutni.</p>
<p>Őseink járták a Fegyvertánczot is. Ennek egyik nemét
Hajdútáncznak is nevezték. Én ezt se tartom eredeti magyarnak.
Délszlávoknál divatos. Vad emberek is járják Afrikában, Amerikában.
A táncz nem egyéb, mint a mozgó festészet és szobrászat eszménye.
Erő és fenség bizonysága a férfitől, báj és kedvesség bizonysága a
nőtől. Ehhez fegyver nem szükséges. A fejszének, fokosnak,
lándzsának és buzogánynak villogtatása a táncz egészséges
eszméjével össze nem fér. Nőt fegyverrel meghóditani igazi férfinak
nem erénye. Tehát a fegyver itt jelnek se való. De tánczolni csak
vidám lélekkel, magasztos indulattal lehet igazán. Ilyen lelki
állapotban virághoz nyul az ember, nem fegyverhez.</p>
<p>Kereste Káldy a Háromszáz özvegy asszony tánczát. Ezt Jókai is
leirta már valamelyik művében. De ő se tudja urát adni igazán.
Czinka Pannának volt egy hires zeneműve, melynek A háromszáz özvegy
asszony dala volt a czime. Ez a mű azonban elveszett. Eddig
legalább föltalálni senki se tudta. Valószinü, hogy csak neve
vesztett el s valamely más dalban ma is él egyik-másik dallama.</p>
<p>Volt olyan táncz is, melyet Halott-táncznak neveztek. Kusza
gondolat. Czinka Pannának erről is volt dala. Ez is elveszett.</p>
<p>Kinizsi tánczára se akadt Káldy. Nálunk túl a Dunán ezt csak a
legmagasabb jókedvben szokta a legelső <span class=
"pagenum"><a name="Page_255" id="Page_255">-255-</a></span> tánczos
eljárni. S ezt csak az asztal tetején lehetett járni a holt
malaczok, kappanok és réczék között, mint járta egykor Kinizsi a
holt törökök között. Utoljára egyik öreg táblabiró barátomtól,
Pápay Miklóstól láttam közel hetven éves korában.</p>
<p>Ime, e tánczok leirását s zenéjét is felajánlotta Káldy Wlassics
miniszterünknek, mikor minisztersége még csak hat hetes csecsemő
volt. Pedig a magyar tánczok történetének tudománya még sokkal
messzebb terjed. Kortörténeti iratainkban, hagyományainkban,
közmondásainkban, népszokásainkban még sokkal több táncz
szerepel.</p>
<p>Ott vannak a csufulódó szóval jelzett dévaj tánczok: a
bojnyiktáncz, tolvajtáncz, borbélytáncz, majomtáncz, szarkatáncz,
tapsi táncz, zsidótáncz, czigánytáncz, ebek táncza,
bömbölőtáncz.</p>
<p>Ott van a bundástáncz és kaszástáncz s a ledér farajáró vagy
lapiczkástáncz. De még ez is sokkal tisztességesebb, mint az idegen
kankántáncz bármelyik változata.</p>
<p>Ott vannak még igen szép társas tánczaink, melyeket
süvegestáncz, egerestáncz, kerek vagy körtáncz, párostáncz,
sétálótáncz, tökéstáncz név alatt ismertek őseink és ükeink.</p>
<p>S ott van a szép lejtőstáncz és lassutáncz, a fejedelmi
palotástáncz, s a viharos hajdutáncz és paraszttáncz.</p>
<p>Mind ezeket nagy részben összebuvárkodta s történetük s alakjuk
földeritését fölajánlotta Káldy.</p>
<p>Minő nemzeti kincs lehetett volna ez!</p>
<p>De még mást is, még többet is felajánlott. <span class=
"pagenum"><a name="Page_256" id="Page_256">-256-</a></span></p>
<p>A hangszerek és szerszámok tudománya ma már a
természettudománynak egyik nagy és nehéz fejezete.</p>
<p>Az is sajátságos, hogy minden népnek nem ugyanaz a hangszere s
hogy a népek egyénisége még a hangszerek megválogatásában is
nyilvánul. Az ős zsidó kos szarvából csinált magának kürtöt. Nem
hiszem, hogy a mi őseink valaha ezt hangszernek elfogadták volna. A
cseh például igen szereti a trombitát, a magyar ezt se szerette
soha. Csak például hoztam föl e két esetet. Minden erős egyéniségü
népnek eredetileg külön kedvencz hangszere van.</p>
<hr class="chap" />
<div class="chapter"></div>
<p><span class="pagenum"><a name="Page_257" id=
"Page_257">-257-</a></span></p>
<h2>VIII.</h2>
<p class="summary">(A magyar hangszerek. – Hol szólt utoljára a
tárogató? – A sátoralja-ujhelyi öreg huszár tárogatója. –
1790–1848–1860. – A Scripsky és Schunda-féle és az ősi tárogató. –
A hangszerek fája. – Ki csinált hajdan tárogatót? – Kik lopják a
magyar zenét? – A német, franczia, olasz, magyar zeneszerzők. –
Hogy’ lett Csermák magyarrá?)</p>
<p>Volt különösen kedvelt hangszere a magyarnak is. Káldy ezt is
kutatta. Munkálatai körébe ezt is fölvette.</p>
<p>Én azt hiszem: a kürt, a furulya vagy tilinkó s talán a
czimbalom régi hangszere a mi népünknek. A dorombról és cziteráról,
mint nagyon kezdetleges hangszerekről alig lehet ma már szólanunk.
A guzlát és guzliczát a délszlávok kedvelik nálunk. A hegedüt is e
néven nevezik, mint nem egyszer hallottam. De meg vagyok győződve,
hogy lantos diákjaink a lantot és hárfát csak ugy használták, mint
a nyugati népek.</p>
<p>Az érczből készült fuvó hangszereket, a trombitákat, nem hiszem,
hogy őseink kedvelték volna. Ha szerették volna a trombita hangját:
akkor czigányainknak ez volna főhangszerük s akkor a hadijelek,
indulók és tisztelgések is trombitaszóval zendültek volna meg, nem
tárogatóval. <span class="pagenum"><a name="Page_258" id=
"Page_258">-258-</a></span></p>
<p>Ma a czigány csak hegedüt, bőgőt, czimbalmot és sipot használ.
Nem azért, mert ő ezt szereti, hanem azért, mert a magyar nép
szereti ezt. A ki másnak játszik és jutalomért játszik: az annak a
kedve szerint játszik minden dologban.</p>
<p>A hegedü és a sip, valamint a bőgő is ma mindenütt, minden
mivelt népnél elterjedt hangszer. Különös magyar hangszernek ma
csak a czimbalmot, a zongora ősét és a tárogatót tekinthetjük.
Annak tekintik, a mennyire ismerik, nyugaton is.</p>
<p>A tárogatónak, akárhonnan vettük valamikor, szép magyar
története van.</p>
<p>A majthényi sikon Szatmármegyében szólt százkilenczven év előtt
utoljára mint nemzeti és hadi hangszer. A mikor az utolsó kurucz
sereg letette a fegyvert. Azóta nem volt szabad használni se a
táborban, se az isten házában, se a családok kebelében. Az osztrák
előtt görnyedő magyar kormány 1715 óta eltiltotta. Vagy legalább
eltürte, hogy a garázdálkodó osztrák generálisok eltiltsák.
Rettentő emlékeket idézett föl a tárogató bús hangja. A nagy
szenvedések, a nagy hőstettek, a nemzeti boszu és az elmult
szabadság emlékeit. És annak a hősnek emlékét, a ki Rodostóban sirt
elvesztett honán s imádkozott nemzetéért. Mert már akkor egyebet
nem tehetett.</p>
<p>Babilon kényurai megengedték a fogságba hurczolt zsidóknak, hogy
dalaikat nemzeti hangszerükön zöngessék. A zsidók, mint a szentirás
mondja, maguk akasztották hegedüiket füzfákra. Nálunk a habsburgi
<span class="pagenum"><a name="Page_259" id=
"Page_259">-259-</a></span> uralom vagy talán csak az előtte
meghunyászkodó magyar kormány még e nemzeti hangszer használatát is
megtiltotta. Bizony nem jut most eszembe másik hasonló eset a
világtörténetből. Attila, Dsengiszkán, Tamerlán mind megengedték a
meghóditott népeknek hagszerük használatát. A törökök se bántottak
e miatt senkit. Az uralomra került vallási őrjöngés nem egyszer s
nem egy helyütt halálig irtotta a vallásos szerszámokat, jeleket,
képeket, bálványokat s még hangszereket is: igaz. De hiszen az
1715-iki magyar kormány nem vallásbeli hóditás volt s a Habsburgok
nem is hóditották meg Magyarországot soha.</p>
<p>Rögtönitélő biróság elé a tárogató tulajdonosát nem állitották
ugyan, de a kinél tárogatót sejtettek vagy a kinek házában és
asztalánál és lakodalmán fölharsant a tárogató bús hangja: arról
már elhiresztelték, hogy a bujdosó fejedelemmel, a számüzött
hazafiakkal rokonszenvez. Annak már nem volt biztos a birtoka s ha
birtokát semmiképen meg nem támadhatták: akkor német katonák törtek
házára s mint rablók és haramiák pusztitották el mindenét. Vagy a
katholikus hitre kellett áttérnie vagy magyarságát nyiltan meg
kellett tagadnia.</p>
<p>Valahányszor lélekzethez jutott a magyar, mindig eszébe jutott
tárogatója. Mindig kereste elmult, elfeledett, földbe ásott régi
hangszerét, hangszerének régi hangját, régi lelkét.</p>
<p>Mikor József önkényuralma után 1790-ben a nemzet régi szabadsága
legalább a vármegyéken felébredt s hozták a szent koronát vissza az
országba, sokfelé <span class="pagenum"><a name="Page_260" id=
"Page_260">-260-</a></span> nyilvánult az az óhaj, a tárogató
hangjával kellene az alkotmányt s a hazatérő koronát üdvözölni. De
hol van hát a tárogató?</p>
<p>Keresték az egész országban, de nem találták sehol. Se
uraságnál, se czigánynál, se gyüjteményekben.</p>
<p>Egyet mégis találtak.</p>
<p>Zemplén vármegyének volt egy kilenczven éves öreg megyei
huszárja. Ő még élő szemeivel látta mint gyermek a szabadság nagy
hősét, a dicső fejedelmet, Rákóczi Ferenczet. Neki volt egy s tudta
is fujni.</p>
<p>Mikor meghallotta, mit keresnek, mit óhajtanak az urak,
elballagott pinczéjébe valahol a Sátorhegy oldalában, előkereste a
régi szerszámát s megmutatta az uraknak.</p>
<p>Senki se ismerte már föl az egykori kopott szürke készségben azt
a hangszert, melyben örökre elmult idők daliás lelke szunnyadott s
melyet két nemzedék óta tűzzel-vassal irtott, pusztitott az
országos hatalom.</p>
<p>De az aggastyán még tudott vele bánni.</p>
<p>Ifjukorában is, férfikorában is gyakorolta még. Elbujt vele a
Sátorhegy háta mögött levő sötét erdőbe, a merre a sárospataki
labancz őrség lovasai soha se jártak s el-elfujta egyik-másik dalát
a régi dicsőségnek, a régi fájdalomnak.</p>
<p>Ilyen dalt fujt most is, mikor a vármegye főurai és nemesi
rendei a vármegyeház kapujából kiindulva mentek az isten házába Te
deum laudamus istentiszteletre, a miért meghalt a kalapos király s
feltámadott a szabadság. Elől vitték a vármegye lobogóját s annak
árnyékában fujta tárogatóját az öreg huszár. <span class=
"pagenum"><a name="Page_261" id="Page_261">-261-</a></span></p>
<p>Nem ismerte már azt a hangot, azt a dalt senki, de azért
kicsordult a könnye mindenkinek. Mintha mindig ismerte volna azt a
hangot.</p>
<p>1848-ban is keresték a tárogatót. Sárossy Gyulával évődtek
barátai, miért nevezte Arany Trombitának költeményét, miért nem
nevezte Arany Tárogatónak?</p>
<p>– Mutassatok nekem hát egy tárogatót!</p>
<p>Keresték, kutatták, hajszolták, nem találták.</p>
<p>A sátoralja-ujhelyi öreg huszár tárogatója is eltünt örökre.
Martinovicsnak és társainak kivégeztetése után megint el kellett
azt rejteni jól. S nem volt már az öreg huszár, a ki ujra
megtalálja.</p>
<p>Ezelőtt 41 évvel 1860-ban ujra kerestük. Már akkor sok
hirlapunk, nagy irodalmunk volt, száz ember irt róla, száz meg ezer
ember kutatott utána.</p>
<p>Még rajzát se találtuk.</p>
<p>Hire járt, hogy Münchenben, de német földön másutt is van
muzeumokban. Találtak is. De nem volt tolla. S aztán nem tudta
fujni senki. De oly egyszerü, oly kicsinyes szerszám is volt, hogy
senki se hitte el, hogy ez harsogta volna végig Rákóczi riadóját
Magyarország sikján és bérczein.</p>
<p>Jött megint a Schmerling-korszak s megint elfeledtük a
tárogatót.</p>
<p>Káldy érdeme és dicsősége, de különös szerencséje is, hogy
valahára feltaláltuk.</p>
<p>Káldyt jó magyar ösztöne hajtotta keresni a tárogatót.</p>
<p>De volt egy rögeszméje is. <span class="pagenum"><a name=
"Page_262" id="Page_262">-262-</a></span></p>
<p>Tudta azt, hogy Wagner Richárd, midőn csodálatos műveihez a kart
rendezte s a hangszereket szerepre osztályozta, nem egyszer
sóhajtott föl: még egy hangszert szeretnék, – a fatrombitát. Ha ezt
valaki föltalálná!</p>
<p>Káldy szentül hitte, hogy a fából való trombitát már egykor
fölfedezték s az nem más, mint a magyar tárogató. Tudta, hogy fából
van; alakját, szerkezetét nem ismerte ugyan, de neve után biztosra
vette a trombitaszerü alkatot. S aztán a kurucz zenéhez mégis csak
jó lenne az igazi tárogató.</p>
<p>Schunda volt Káldy hangszerese.</p>
<p>E kitünő hangszergyárost folyton zaklatta Káldy, hogy keressen,
kutasson ő is. A fővárosban is, de másutt is, régi hangszerkészitő
mestereknél s azok örököseinél.</p>
<p>A sok zaklatásra eszébe jutott Schunda V. Józsefnek, hogy az ő
apja 40 év előtt egy vénséges vén budai hangszerkészitő iparos
hagyatékát megvette. Utána nézett, ki volt az az iparos s hova lett
az a sok tört, zuzott, csonka hangszer, szilánk, törmelék, kaczat,
a mi egy száz esztendős hangszerkészitőnél összegyülemlik.</p>
<p>Scripsky Albertnek hivták azt a budai hangszeriparost. 1858-ban
vagy 1859-ben halt meg valahol a Lánczhid-utczában. Nagyon öreg
volt már s még az előző században, 1790 körül költözött Budára. És
csodálatos véletlenként csakugyan találtak hagyatékának iratai közt
egy ákom-bákom jegyzést, melyben a hozzá javitás végett adott
hangszerek voltak följegyezve. S találtak e jegyzésen egy tételt
németül: »Ein alter <span class="pagenum"><a name="Page_263" id=
"Page_263">-263-</a></span> Darogado«. Magyarul »egy régi
tárogató«. Évszám: 1790 vagy 1791.</p>
<p>Nagy halom volt a padláson régi hangszerek roncsaiból.
Széthányták a halmot s ott csakugyan találtak csodálatos
véletlenből egy ismeretlen fahangszert. Káldy nyomban felismerte,
hogy ez a tárogató.</p>
<p>Az is volt.</p>
<p>Ma is megvan. Én ugyan nem láttam, de alkalmilag magam is
megnézem. De azért már most kijelentem azt a véleményemet, hogy a
kurucz közvitéz tárogatója más alaku s ennél egyszerübb hangszer
volt. De ez is magyar tárogató s igazi tárogató, csakhogy – hogy
ugy szóljak – uraságnak való s valamennyire tökéletesitve van. A mi
csak előnyére szolgál.</p>
<p>A régi tárogatónak láttam egy rajzát.</p>
<p>Valami féleszü, de lángeszü cseh rajzmester járt egykor az egész
világon s Magyarországon is ezelőtt több mint kétszáz évvel. Még az
utolsó Rákóczi-kor előtt. Az volt a bolondsága, hogy minden eszközt
és szerszámot, a mi csak volt a világon, lerajzolt. Még pedig
szépen, pontosan, ügyesen. Nem volt az iparnak, mezőgazdaságnak,
bányászatnak, hadi és békés életnek, konyhának, ruházatnak,
iskolának, vallásgyakorlatnak olyan ága s olyan eszköze, a mit le
nem rajzolt volna. Egész nagy könyvet rajzolt tele sok ezerre menő
ábrával.</p>
<p>E könyv évek előtt Komjáthy Béla barátom birtokába jutott. Ebben
láttam 1680 körüli időből a magyar hangszerek közt a tárogató
képét. Megnéztem gondosan s lerajzoltam magamnak pontosan.
<span class="pagenum"><a name="Page_264" id=
"Page_264">-264-</a></span></p>
<p>Ennek az alakja más, mint a Schunda-féle remek tárogatóé.
Schunda pedig, noha tökéletesitve, a Scripsky budai hangszeres
hagyatékában talált példány után készitette a magáét.</p>
<p>De az elv s az alkat és belszerkezet lényegesen ugyanaz mind a
háromban. Mert hogy Schunda tárogatója két oktávás, a régi magyar
pedig egy oktávás: ez nem elvi és szerkezeti lényeges
különbség.</p>
<p>Az elv az először, hogy alkalmas fából legyen. A régi tárogató
szilvafából készült, de készülhetett körtefából is. A
Scripsky-féle, mint hallom, szilvafa. A Schunda-féle
puszpángfa.</p>
<p>A lényeges elv másodszor az, hogy a cső ne folyton egyenlő
átmérőjü legyen, mint a furulyánál, tilinkónál, Pánsipnál és
zsidósipnál s mindenféle nád- és füzfasipnál. S ne is kevéssé
táguló legyen, mint a klarinétnál és oboánál vagy az angol kürtnél.
Hanem jelentékenyen táguló legyen, habár nem is annyira, mint a
réztrombitánál.</p>
<p>A régi tárogató harsonás vége sokkal tágultabb és öblösebb
aránylag, mint a Schunda-féle tárogatóé. De én azt hiszem, a
Schunda-félének ez talán nagy előnye. Minden esetre kisérletet
kellene vagy lehetne tenni amazzal is.</p>
<p>A régi tárogatónak tollszár vagy nádszál volt a sipfuvója.
Schunda e helyett a klárinét ajkas fuvóját alkalmazta. Ugy látom:
sok oknál fogva czélszerübb igy.</p>
<p>Sajátságos szerepe van a fának a hangszerek készitésénél.
Hangszernek nem minden fa alkalmas egyenlő módon. <span class=
"pagenum"><a name="Page_265" id="Page_265">-265-</a></span></p>
<p>A hegedü hasoldalának fenyőfából kell készülni. Még pedig
luczfenyőből. S annak a fenyőnek se szabad se nagyon fiatalnak, se
kövér földben termettnek lenni. Az évgyürüknek tömötten kell egymás
mellett állani. Olyan oldalról, a hol ága volt a fenyőszálnak, nem
szabad a hegedühöz deszkalemezt metszeni. Az ágnak gyöke, a bütyök
vagy bötök zavarná a zöngést.</p>
<p>Oldala és hátlapja, valamint nyaka és nyerge is jávorfából
készül. Kulcsát vagy csavaróját és hidfáját, valamint keczeléjét
vagy hurfogóját is ébenfából készitik. Lehet másból is. S a hogy’
készül a hegedü: ugy kell vagy kellene készülni a kis bőgőnek és
nagy bőgőnek is.</p>
<p>Jávorfa többféle van nálunk is. De népünk túl a Dunán csak
kettőt ismer igazán. Az Acer negundo-t és sylvestrist. A főleg
kertekben divatos zöld Acert inkább jávorfának, az erdei barna
Acert inkább iharfának nevezi. Meglehetős puha és szálkásság nélkül
való fehér husu fa. Faragni, vésni, furni nagyon alkalmas. A
furulyát ma gyertyánfából is készitik; hajdan, ugy tetszik, csak
jávorfából készitették. A népmese legalább ugy tartja.</p>
<p>»Én is voltam jávorfácska; jávorfából furulyácska.«</p>
<p>A klárinétot, a czigányok sipját ma puszpángból, kókuszdiófából,
ébenfából s grenadilfából is készitik. Nem hiszem, hogy nálunk
századok előtt is ezekből gyártották volna. Gyártották olyan fából,
a milyent itthon találtak.</p>
<p>Ugy hallom, hogy a Nemzeti Muzeumban levő tárogatósipok
szilvafából valók. Nem láttam őket. De <span class=
"pagenum"><a name="Page_266" id="Page_266">-266-</a></span> igy
tartom valószinünek. Őseink bizonyára nem dolgoztak puszpáng, ében
vagy kókuszdiófából.</p>
<p>A Schunda-féle tárogatónak az ára ma 120 korona. Azt hiszem, a
gyártónak magának is belekerül ötven-hatvan koronába. De hajdan nem
kerülhetett több pénzbe pár forintnál. A közkatonákat, nemes
emberek és főurak udvari siposait s községek és városok éjjeli és
nappali őreit költségesebb szerrel nem láthatták volna el. S aztán
maga mulatságából akkor se a gazdag ember sipolgatott, hanem a
szegény ember.</p>
<p>De hát különös magyar hangszer volt-e a tárogató?</p>
<p>Megengedem, hogy más népfaj is ismerte, de bizonyosnak tartom,
hogy a mi népünk különösen kedvelte.</p>
<p>Azt sem hiszem, hogy az a hangszer, mely irodalmi emlékeinkben
török sip néven szerepel, teljesen hasonló lett volna a
tárogatóhoz. Több helyütt egymás mellett emlitik a két szerszámot.
Ha pedig teljesen egyenlő lett volna mind a kettő: akkor csak egy
néven neveznék. Vagy csupán török sipnak, vagy csupán
tárogatónak.</p>
<p>Vajjon mekkora szerepe volt a magyar zenekarban?</p>
<p>Valahol azt olvastam, hogy tiz hegedüs, tiz hárfás és négy
tárogatos volt hajdan nagy ur udvari zenekarában. Ebből azt
következtetem, hogy sokkal élesebb és harsogóbb hangja volt, mint a
mai Schunda-féle tárogatónak. A hagyomány csakugyan ugy beszél
róla, mint nagy messzeségre hallatszó zenehangról.</p>
<p>De hát hol készitették és ki készitette a tárogatót?</p>
<p>Én bizony azt hiszem, hogy legalább a 16-ik, 17-ik században már
csupán Magyarországon készitették. <span class="pagenum"><a name=
"Page_267" id="Page_267">-267-</a></span></p>
<p>Okaim egyszerüek.</p>
<p>Ha a nyugati szomszéd államokban is készitették volna: akkor a
nép bizonyos rétegeiben, elzárt vidéken, hegyek közt
közhasználatban maradt volna mind maig. Mennyivel kezdetlegesebb
szerszám a duda, czitera, egyszerü hárfa, furulya stb., mint a
tárogató s ezeket még se szoritotta ki egészen se a trombita, se a
hegedü, se más hangszer. Ez az egyik ok, a miből következtetem,
hogy más népfaj, kivált nyugaton, de a déli szomszédságban is nem
ismerte.</p>
<p>De van más okom is.</p>
<p>A mint nálunk a 18-ik század folyamán osztrák generálisok és
magyar kormányhatóságok alaposan kiirtották; mintha csak eltünt
volna a föld szinéről, ugy elveszett. Alig van néhány belőle
külföldi muzeumokban. A mi muzeumunk is 1860-tól kezdve alig tudott
összegyüjteni kettőt vagy hármat. Magán kezek birtokában is alig
van köztudat szerint kettő-három.</p>
<p>Ha pedig külföldön ismerték és készitették volna: nagy tömegben
maradt volna fönn még akkor is, ha divatból kimegy. Hiszen
külföldön nem irtotta, nem pusztitotta senki. Hány töredékeny
kancsó és tányér, hány hitvány faszelencze van egyesek birtokában
több száz éves; miért kellett volna épen az egykor becsesebb
tárogatónak nyom nélkül – ugyszólván – eltünni?</p>
<p>Fölmerül azonban az a kérdés, hogy hát miféle gyártó vagy míves
vagy iparos készitette Magyarországon? <span class=
"pagenum"><a name="Page_268" id="Page_268">-268-</a></span></p>
<p>Sipgyártó, tárogatómíves s egyéb efféle czéhről, de még efféle
szóról se emlékeznek régi irásaink. Legalább az én tudásom
szerint.</p>
<p>Érczmíves, a ki vasból, rézből, ezüstből, ónból dolgozik,
bizonyára nem csinálta. Trombitamíves volt nálunk: ez bizonyos. De
ez egészen más.</p>
<p>Fából való finomabb szerek mívese kétféle volt nálunk. Az egyik
az esztergályos, a másik a csutorás. Az esztergályos főmunkája a
házi rokka volt s néhány konyhabeli eszköz s szobabeli butor
diszitése. Ezeken kivül főleg a pipaszárt s ennek hozzávalóit
készitette. Volt faesztergályos és csontesztergályos is. Ez a két
mívesség utóbb egyesült. Az esztergályos csinálta rendszerint az
ökörszarvból készült kürtöket is, a melyet a túl a dunai kanászok
ma is használnak a Bakonyban s Somogy és Baranya erdeiben. De csak
a magyar kanászok.</p>
<p>A tárogatót – ugy hiszem – inkább a csutorások készitették. Ezek
főmunkája a csutora, a kulacs, a kupa, a fapoharak minden faja, a
konyhabeli famozsár, a faszelenczék, a füszerszámos kis
szekrénykék, tokok s effélék voltak. Az egyenes és horgas fúró vésü
különösen az ő szerszámuk. Szálkátlan és puha fából ők dolgoztak
leginkább. Tárogatónak is lehetőleg szálkátlan fa kellett, hogy
könnyen ne hasadozzon.</p>
<p>Többen, a kik irtak a tárogatóról, Ponori Thewrewk Emil, Tóth
Béla, jeles férfiak, azt hiszik, hogy a »tárogató« szó csupán
hangutánzó szó, mint a »kurjogat«, »ugat«, »béget«, »jajgat«,
»huhogat« stb. Sőt <span class="pagenum"><a name="Page_269" id=
"Page_269">-269-</a></span> azt is hiszik: idegen eredetü. Idegen
fül például a trombita hangját igy érti: trara-trara. A magyar az
idegentől hallva ezt, igy mondja: tara-tara. S ebből készült volna
az ismétlést és gyakoriságot jelző magyar módszerint a »taragató« s
ebből a »tárogató.«</p>
<p>Mindez tévedés és szőrszálhasogatás. A magyar »tár« szó elég
egyszerü és tiszta értelmü szó. »Kitárja lelkét«. »Kitár ajtót,
ablakot«. »Kitárom reszkető karom«. »Tárd ki szivedet« stb. Túl a
Dunán használják e szót dalra, énekre sőt hangra is. »Ereszd ki,
tárd ki hangodat«. Berzsenyi igy használja egyik költeményében:
»Más tárogasson maeoni kürtöket.«</p>
<p>A tárogató szó tiszta magyar képződés. Gyöke is világos és
tiszta magyar. Miért kelljen ennek eredetét csupán hangutánzásban
és csupán idegenben keresni? Elvégre a hangot se egy módon utánozza
minden nép. A »hegedü« se hangutánzó szó s valószinüleg a »dob« és
a »kürt« se.</p>
<p>De nem folytatom tovább.</p>
<p>Ennyit futólag megjegyezni is azért láttam szükségesnek, hogy
kitünjék nemzeti miveltségünk történetében mennyire érdekes dolog a
hangszerek mivoltának s készitésük módjának története.</p>
<p>Káldy fölajánlotta Wlassicsnak az ő kisded előterjesztésében azt
is, hogy a mult századok magyar hangszereinek s azok használatának
és készitésének egész történetét fel fogja kutatni s kiadásra fel
fogja dolgozni. Kiterjeszkedett volna természetesen az összes
vonó-, fuvó- és ütőhangszerekre s ezek közt még a <span class=
"pagenum"><a name="Page_270" id="Page_270">-270-</a></span>
tömlősipra is. Őseink a dudát hivták tömlősipnak. Az orgonát pedig
kezdetben gunyos elnevezéssel szent dudának.</p>
<p>Káldy azonban még tovább ment buzgalmában. Meg akarta irni a
magyar szinműzenének, az operának történetét a XVIII. század
végétől kezdve 1885-ig, a királyi operaház megnyitásáig. Néhány
becses fejezetet meg is irt. Nem tudom, mikor akad folytatója. S
akkora buzgósággal, mint az övé, akad-e valamikor.</p>
<p>Most pedig igen fontos dologra térek át. Én tartom igen
fontosnak s én lelkesitettem erre Káldyt.</p>
<p>A mi nemzeti zenénk kétszáz év óta szabad zsákmány. Lehet belőle
lopni, a kinek tetszik s lehet annyit, a mennyire a tolvajnak
érzéke és képessége van. Nem őrzi, nem védi senki. Legkevésbbé a
kormány, a törvényhozás és a nemzetközi szerzői jog.</p>
<p>Csak a magyar királyi zeneakadémia nem tudja és csak a futkározó
Wagner-bolondok nem tudják, minő végtelen gazdagság és
kimerithetlen mélység van a magyar zenében. Mekkora erőket tud ez a
zenealkotó tehetségnek adni, mennyi kincs van ebben, a mely
feldolgozásra vár. S régóta hiában vár.</p>
<p>A XVIII. és XIX. század sok nagy zeneszerzője tudta ezt.</p>
<p>A nagyok legnagyobbja Bach Sebestyén, honnan, honnan nem,
megismerkedett a magyar zenével s örökbecsü alkotásaihoz lelket,
lelkesülést, erőt, anyagot vett belőle. Nem is titkolta, el is
ismerte, noha különösen nem hirdette. Hiszen ő német volt, nem is
volt <span class="pagenum"><a name="Page_271" id=
"Page_271">-271-</a></span> hirdetni kötelessége. A nagy német
zeneértő közönség ma is kedveli az ő magyar dolgait, de azt hiszi,
hogy mindez csupán az ő egyéni lángelméjének terméke s nem a magyar
szellem alkotása.</p>
<p>Haydn Józsefnek több mint harmincz szerzeményében a magyar zene
az uralkodó, az élesztő. Irtam már, hogy a Gotterhalte osztrák
himnuszt is magyar népdalból sajátitotta el. Sokan kételkednek e
fölött. Levelek jönnek hozzám tele kétséggel. De én közlöm majd a
hangjegyes műveket is. Meg kell szünni minden kétségnek.</p>
<p>A lánglelkü Beethoven, Schubert Ferencz, a Büvös vadász szerzője
Weber Károly M. mind kizsákmányolták a magyar zenét. Alkotásaik
elnevezésében gyakran rá is utaltak műveik magyar eredetére. De
azért természetesnek kell találnunk, hogy a haszon és a dicsőség az
övék lett s nem a magyar nemzeté.</p>
<p>Mindezek nagy részben a XVIII. század remeklői.</p>
<p>A XIX. században már Ausztrián, Csehországon és Németországon
túl is elterjedt a magyar zene termékenyitő hatása. Berlioz Hektor,
Massenet, Delibes, Motique, Sarasate, Mascagni már francziák és
olaszok s ők se tudtak, ők se akartak zenénk hóditó hatalma elől
kitérni. De mellettük a német zeneszerzők egész serege feszité meg
erejét, hogy mivelje a mi zenénket. Raff Joachim, Rubinstein,
Brahms, Bülow Henrik elég nagy nevek közöttük.</p>
<p>Műveik nem tökéletesek. Fenségben és mélységben meg se közelitik
a kurucz zenét s Lavotta és Bihari <span class="pagenum"><a name=
"Page_272" id="Page_272">-272-</a></span> és Erkel alkotásait. De
erőfeszitéseik mégis fényes bizonyság a magyar zene nagysága és
érdekessége mellett.</p>
<p>Sok vad idegent az a sors ért, hogy hazánk földén született.
Fuss János, Hummel Nepomuk János, Liszt Ferencz, Goldmark Károly
hazánkfiai volnának. De külföldön élnek, lángelméjük idegen
nemzeteknek világit s a mi ékességet a magyar zenéből magukra
szedtek: az mind az ő egyéni ékességük s ránk abból nem háramlik
semmi. Legföljebb teher, mint Lisztnél, ha már elöregedtek.</p>
<p>Sok zeneköltő nem nálunk született, de hozzánk vetődött, itt
sajátitotta el zenénket, művelte is, terjesztette is azt, de azért
élete s működése még se a a magyar miveltség történetéhez tartozik
s nemzeti önérzetünknek még se alkotórésze. Ilyen Beethoven
tanitómestere Albrechtsberger, ilyen Haydn Mihály, a kik Győrött
voltak karmesterek. Ilyen Nagyvárad egykori hires karmestere
Dittersdorf s ilyen a Veszprémben nyugvó Csermák is. Valamennyi
alkotott magyar zeneművet, de igaz miénknek csak Csermákot
vallhatjuk.</p>
<p>Ez valami cseh muzsikus volt Bécsben, a mult század elején,
Beethoven közelében. Csodálatos, miként lett magyarrá.</p>
<p>A hagyomány ugy tartja, hogy a mikor a bécsi kongresszus idején
Bihari Bécsbe ment magyar zenéből adni a világ minden együttlevő
fejedelme előtt hangversenyt: Csermák meghallgatta Biharit és annak
csodálatos kurucz és nem kurucz magyar zenéjét. <span class=
"pagenum"><a name="Page_273" id="Page_273">-273-</a></span> Csermák
majd megőrült e zene hatása alatt. Egész teste reszketett s hajadon
fővel eszeveszetten elfutott ki a bástyákra s ott tombolt és
futkosott reggelig.</p>
<p>Reggel elcsillapodott, hazament, beült szobájába s ott ült egy
nap, egy éjjel. Akkor fölkereste kartársait, elhivta őket magához,
begyujtott a kályhába s valamennyi kottája volt: ott a szemük
láttára tűzbe hányta, elégette. S e szavakat mondá:</p>
<p>– Én pedig most már, a mig élek, más zenét, mint magyar zenét se
nem játszom, se nem hallgatok. Magyarrá leszek s elmegyek
Magyarországba – örökre.</p>
<p>El is jött, magyar is lett örökre.</p>
<p>Száz édes-bús kalandját ismeri a túl a dunai hagyomány. Ha élek,
talán majd elmesélem. Az ő alkotása, a mint én tudom, a
»Cserebogár, sárga cserebogár« dala. Nem ez a legszebb és
legtökéletesebb magyar dallam. De azért Liszt Ferencz például
minden világhire daczára se tudott ekkora értékü eredetit
alkotni.</p>
<p>Magyar lélek kell a magyar zenéhez.</p>
<hr class="chap" />
<div class="chapter"></div>
<p><span class="pagenum"><a name="Page_274" id=
"Page_274">-274-</a></span></p>
<h2>IX.</h2>
<p class="summary">(Mit csinált a kormány Káldy ajánlatával? – Az
ökör nem köt koszorut a réti virágból. – A zeneakadémia. – A
könyöradomány. – Káldy operaigazgató. – A Wagner-kórság. – Káldy
ellenségei. – A zene a számtanhoz tartozik. – A csodagyerek. – A
muzsikus agya ki van nőve. – Miként torzul el a muzsikus
gondolkozása?)</p>
<p>Mit akartam én?</p>
<p>A magyar zenét összegyüjteni. Minden zeneművünk, minden
dallamunk szerit-számát meghatározni. A mi az elmult századok
feledékenységének lassanként ránk boruló sötétségéből még
kicsillámlik: mindazt napvilágra hozni. Zenénk minden dallamából
tökéletes leltárt késziteni. S e czélból az idegen származásu
zenealkotók műveiből is a magyar anyagot kiválasztani, meghatározni
s összeállitani.</p>
<p>Káldy erre is vállalkozott. S javaslatának eszméjét s a
megfelelő munkára való ajánlkozását Wlassics elé terjeszté.</p>
<p>S vajjon mit csinált a mi jó Wlassicsunk?</p>
<p>Elővette miniszteri eszét. Azt a furcsa észt, a mely nem csak az
övé, de az övé is s a melyről egykor jókedvemben nekem még sokat
kell beszélnem. S a <span class="pagenum"><a name="Page_275" id=
"Page_275">-275-</a></span> miniszteri ész azt tanácsolta neki,
hogy adja ki Káldy előterjesztését a magyar királyi zeneakadémiának
vélemény és javaslat s elintézés végett.</p>
<p>Oh, miniszteri ész! Ez ész megvilágitására kis mesepéldát hozok
fel.</p>
<p>Közelget Nagy-Boldogasszony napja, talán holnap-holnapután itt
lesz. A falusi lány nagy nyaláb virágot szed a réten, hogy koszorut
kössön belőle s azt odategye a szüzanya képe elé.</p>
<p>A nagy nyaláb virágot azonban odaveti az ökör elé. Kössön
koszorut belőle az ökör.</p>
<p>Az ökör pedig megeszi a virágot, sőt a melyik szál nem tetszik
neki, azt még ki is köpi s meg is gázolja, de koszorut nem köt
belőle.</p>
<p>– – Olyan falusi lány ugyan nincs a világon, a ki igy
cselekednék. Csak példaként hozakodtam elő vele. A legostobább
csitri lány is tudja, hogy az ökör nem köt koszorut a virágból,
hanem megeszi azt.</p>
<p>És Wlassics mégis a magyar királyi zeneakadémiának adta ki Káldy
fölséges munkáinak nagy nemzeti kincsgyüjteményét.</p>
<p>Meg kell nézni Mihálovich Ödön feleletét a miniszterhez. Ott van
a miniszteri levéltárban, ha még valaki meg nem ette.</p>
<p>Tiz vagy tizenöt sor az egész.</p>
<p>Egyetlen elismerő szó sincs benne Káldyról és nagy ajánlatáról
és nemes élete nagy munkáiról.</p>
<p>Egyetlen szó sincs arról, minő nagy és szükséges dolog lenne a
magyar zene anyagának összegyüjtése. <span class="pagenum"><a name=
"Page_276" id="Page_276">-276-</a></span></p>
<p>Hanem e helyett száraz rövidséggel azt ajánlja a magyar királyi
zene- és szinművészeti akadémia igazgatója, hogy Káldy jelölje meg
ama forrásmunkákat, a honnan a magyar zenét és magyar tánczot
gyüjtögeti s akkor megérdemel némi segélyt, támogatást vagy
könyöradományt. Bizonyára még azt is gondolta ez az akadémia, hogy
Káldy köteles legyen a rendőrség és kerületi előljáróság 50
krajczáros bélyeges bizonyitványával igazolni, hogy mi a neve, hol
született, fi-e vagy lány, mit eszik, mit iszik, hol tanyázik, s
van-e, a mikor nemzetének művészetéért dolgozik, iparhatósági
engedélye?</p>
<p>Ezt azonban nem irta a zeneakadémia, ezt csak, a mint hiszem,
ugy gondolta.</p>
<p>No de hát mit csinált ekkor a magyar birodalom közmivelődési
ügyeinek hatalmas kormányzója? Mit csinált Wlassics
miniszterünk?</p>
<p>Mondjuk meg röviden. Ne himezzük-hámozzuk a dolgot. Álljunk elő
nyiltan!</p>
<p>Kiutalt Káldy számára bizonyos teljesithetlen föltételek alatt
400 forintot, szóval mondva négyszáz forintot osztrák értékben
könyöradományképen!</p>
<p>És most álljunk meg itt kissé.</p>
<p>Négyszáz forint nagy pénz, mikor arról van szó, hogy a
baromfitenyésztés mezején egy szép kokinkinai kakast és jérczét
jutalmazzunk. Négyszáz forintért egy türhető jó tiszti lovat lehet
venni a székesfehérvári Bertalannapi vásáron. Négyszáz forintért
két tanult vizslakutyát adnak a városligeti kutyaidomitó
intézetben. <span class="pagenum"><a name="Page_277" id=
"Page_277">-277-</a></span> Négyszáz forint volt az ára annak az
egérnek, mely az 1901-ik évi brüsszeli egérkiállitáson az első
dijat nyerte. Ugy emlékszem, valami angol tenyésztő állitotta ki.
Szép nagy volt az egér, vöröses szinü, mint nálunk a mezei kanegér
s némi csikosság nyomai is látszottak rajta. Ezért nyerte főleg az
első dijat. S ezért kelt el négyszáz forinton.</p>
<p>Négyszáz forint tehát nagy pénz. Nem minden bokorban lehet azt
találni.</p>
<p>Mit is dolgozott ezért csak Káldy?</p>
<p>Összegyüjtött és kiadott négy jókora nyaláb magyar zeneművet.
Ezek a czimek:</p>
<p>»Régi magyar zene kincsei. 1672–1837.«</p>
<p>»Kurucz dalok.«</p>
<p>»Régi magyar harczi dalok, verbunkosok.«</p>
<p>»A szabadságharcz dalai és indulói. 1848–1849.«</p>
<p>Bejárta velük az országot és lángra lobbantá a lelkekben a
magyar zeneművészet kedvelését. Ezreket költött és áldozott e
művekért.</p>
<p>Ezeken kivül felajánlotta kiadásra:</p>
<p>»A nemzetébresztő kor dalait (1825–1860)«;</p>
<p>»A régi magyar lantosok, Tinódy és Balassa korának
zeneműveit«;</p>
<p>»Verseghy és Csokonay korának dalait (1780–1825)«;</p>
<p>»A 16-ik század magyar tánczainak leirását«;</p>
<p>»A régi magyar zenehangszerek ismertetését«;</p>
<p>»A magyar szini zene vagy opera történetének megirását«;</p>
<p>»Az idegen zeneszerzők magyar zeneanyagának megállapitását és
összegyüjtését«. <span class="pagenum"><a name="Page_278" id=
"Page_278">-278-</a></span></p>
<p>Becsületes és munkás emberéletnek, de egész emberéletnek nagy
eredményei ezek.</p>
<p>S én azt merem állitani, még a miniszter urral, még a
szakértőkkel, még a királyi zeneakadémiával szemben is, hogy ez a
munka mégis csak többet ér, mint két vizslakutya vagy a brüsszeli
dijnyertes egér.</p>
<p>Micsoda gondolat volt ez! Négyszáz forintos könyöradományt adni
Káldynak, a szerény, de önérzetes magyar művésznek, zenei multunk
legnagyobb történetbuvárának.</p>
<p>Hiszen igaz! Koldusmankót kapni három forintért,
koldustarisznyát lehet venni ötven krajczárért, vakvezetőt is kapni
naponként húsz krajczárért s ehhez képest négyszáz forint mégis
óriási összeg! Csakhogy ezt is teljesithetlen föltételhez kötötte a
magyar királyi zeneakadémia s az ő bölcs tanácsára a miniszter.</p>
<p>Oh, miniszteri ész!</p>
<p>Fölvette-e, elfogadta-e valamikor ezt a pénzt Káldy Gyula?</p>
<p>Nem tudom, de nem hiszem.</p>
<p>Vagyontalan ember volt. Se háza, se tőkéje soha nem volt, de
adósságokba se keveredett. Csodás hatással tudott éneket, zenét,
szinjátszó tudományt tanitani. Növendékei rajongtak érte.
Mindennapi kenyerét becsületesen megkereste magának,
családjának.</p>
<p>Nem is panaszkodott. Még nekem se, még e sértő négyszáz forint
miatt se panaszkodott. Liszt Ferencznek ott a szobra az Operaház
homlokzatán, Káldynak még hitvány sirkövéről se gondoskodik az
ország. Liszt <span class="pagenum"><a name="Page_279" id=
"Page_279">-279-</a></span> Ferencz csak ócsárolni tudta a magyart
s neki nagyon sok tömött ezressel áldoztunk, mert idegen volt,
német volt, kápsáló barát volt és ajkáról egyetlen magyar szó soha
el nem hangzott. Káldyt pedig vérig bántó kolduskenyérrel akartuk
megkinálni. Mert ő igaz, jó magyar volt.</p>
<p>De legyünk igazságosak a másik oldalon is.</p>
<p>Én ismerem Wlassicsot, a minisztert. Nem rossz ember ő s nem is
rossz magyar. Csak nem tudja és nem érzi igazán: mennyi bajunk,
mennyi betegségünk s hány alakban, mily ellenállhatlan sulylyal
nyomakodik ránk az idegen elem. Ő ma se tudja és ma se érzi igazán,
mily átkozott nemzetirtó intézmény az a királyi zeneakadémia s hogy
annak több évtizedes működése mennyi fajérzést irtott ki s mennyi
idegenkedvelést, mennyi elfajzást idézett elő fővárosunk vagyonos
osztályának fiai és leányai szellemében.</p>
<p>A zeneakadémia volt a bűnös ebben is, a miniszter csak
gyönge.</p>
<p>Káldyról azonban még se feledkeztünk meg. Jött az ezredéves
nemzeti ünnep. Az Opera élén valami Nikisch nevü, se országa-, se
hazája-féle ember állt mint igazgató. Egyetlen szót se tudott
magyarul. Czudarság lett volna ilyen emberrel menni Árpád
világtörténeti nagy művének, a honfoglalásnak megünneplése elé.
Szerencsénkre az opera intendánsa Nopcsa báró volt, erdélyi főur,
tele igaz jó magyar szivvel. Pokolba kergette az idegen és
magyargyülölő kóbor zenelovagot s Káldyt hivta meg igazgatónak az
Opera élére. <span class="pagenum"><a name="Page_280" id=
"Page_280">-280-</a></span></p>
<p>A honnan hét év előtt elzaklatták, mert azt hirdették róla, hogy
még főrendezőnek se alkalmas: oda most dicsőséggel és diadallal
vitték vissza, mint igazgatót, mint a nagy intézet vezérét.</p>
<p>Az emberre és a művészre nézve ragyogó elégtétel volt ez.</p>
<p>Boldog volt ő s boldog volt édes felesége. Derék nemes leánya
nem érhette meg ezt a szép családi boldogságot. Virág nyilott már
sirhalmán több tavasz óta.</p>
<p>Örömtől repeső lélekkel jött hozzám tanácskozni szerződése
fölött. Szerény volt igényeiben. Gondolni se akart arra, hogy
akkora fizetése legyen, mint a nemzetünket gyülölő idegennek. Pedig
akkor már jól ismerte az egész ország s a nemzet becsülése szép és
nagy nevet biztositott neki. Kurucz zenéjétől százfelé zengett a
messze vidék.</p>
<p>Hanem a zeneakadémia emberei s az operaházi zenekar idegen
gunyasztó baglyai fogcsikorgatással fogadták Káldyt. »Jetzt kommen
die Kurutzen!« Most már a kuruczok jönnek ránk! Igy sóhajtoztak. A
mennydörgő mennykő jár a fülük körül, ha már a magyar zenének csak
hirét hallják. Csodálatos fajzat ez az idegen muzsikus fajzat.</p>
<p>A zeneakadémia nevelte ezt nekünk.</p>
<p>Káldyra is nagy csalódás várt. Ő minden magyar zeneművel tett
kisérletet. Előadta az Operában valamennyit. Volt vagy lett volna
tiz is, húsz is.</p>
<p>De nem volt abban köszönet egyben sem. <span class=
"pagenum"><a name="Page_281" id="Page_281">-281-</a></span></p>
<p>Földrengés, tengeráradat, égszakadás, tatárjárás nem pusztitja
ugy el a mezőt, mint a hogy a zeneakadémia tudatlan és ellenséges
muzsikusai egy nemzedék óta elpusztitották a magyar zenei izlést s
a magyar zenealkotók minden képességét.</p>
<p>Wagner-bolonddá tették az egész serdülő tehetséges
ifjuságot.</p>
<p>A Wagner-zene nem nemzeti zene. Az egy nagytehetségü őrjöngőnek
egyéni alkotása. Érdekes és nagyszerü önmagában, korunknak különös
idegbetegsége. Sokban hasonlit az opium-betegséghez. Pillanatonként
mennyei gyönyört érez a beteg, de teste-lelke elsorvad bele. S a
zeneakadémia ezt a kórságot oltotta a zenealkotó ifju
nemzedékbe.</p>
<p>Van a zenealkotásnak magyar iránya is, olasz és franczia iránya
is. Egyik kedvesebb, mint a másik, nekünk a magyar lenne a
legkedvesebb. De ezt vagy kiirtja, vagy meghamisitja a
zeneakadémia.</p>
<p>Ha a tokaji bort pézsmával és fokhagymával füszereznék: az lenne
hasonló a Wagner-féle magyar zenéhez. Undoritó, mint az
ipekakuánha. Hatása is ugyanaz.</p>
<p>Szegény Káldy sivatagot talált minden ujabbkori magyar zenei
alkotásban. De azt talált a közönség is. Alig van még csak
középszerü kivétel is. A régi, a Wagner előtti magyar
zeneszinművekből kellett elővenni azt a kettőt-hármat, a melylyel a
remek zene magaslatán rendelkezünk, ha nemzeti zenében akartunk
gyönyörködni.</p>
<p>Vagy hátat kellett forditanunk a nagy intézetnek s oda kellett
folyamodnunk a jó czigányhoz. <span class="pagenum"><a name=
"Page_282" id="Page_282">-282-</a></span></p>
<p>A zeneakadémia a remek magyar zenét megint visszaszoritotta a
czigány hegedüjébe s a csárda eresze alá.</p>
<p>S ezért áldozunk mi az állam pénzéből évenként vagy félmilliót
az összes állami zeneintézetekre, akadémiákra, dalszinházakra.</p>
<p>Vajjon lesz-e szabadulás?</p>
<p>Lesz!</p>
<p>Akkor kel föl igazán Káldy napja.</p>
<p>Befejezem bucsuztatómat Káldy fölött. Ugy is hosszabbra terjedt,
mint gondoltam. Se szaktanulmányt, se kimeritő életrajzot irni nem
akartam. Csak megemlékezni, mikor meghalt, egyik hű barátomnak s
nemzeti ügyeinkért való harczunkban egyik hű, lelkes és erős
bajtársamnak életéről, haláláról, nagy sok munkájáról, dicsőséges
érdemeiről.</p>
<p>Munkáját be nem fejezhette. Másoknak kell azt folytatni és
befejezni. De kik azok a mások? Vajjon megszülettek-e már? Senkit
se ismerek, a ki ugy szeretné a magyar zenét, akkora zenetudása és
alkotóképessége volna, oly tisztán érezné és látná a czélnak
nagyságát, s oly buzgósággal törne előre elérni azt.</p>
<p>Sok ellensége volt épen abban a világban, a melyben élt és
dolgozott. A muzsikus-világban.</p>
<p>Pedig ellenséget gyüjteni nem akart. Szelid modorral, apai és
testvéri jóindulattal törekedett legdühösebb ellenségeit is
lefegyverezni. Az ezredéves ünnep alkalmából a Jekelfalussy-féle
nagy műben ő irt a magyar zenéről s ennek történetéről, multjáról
és jelenéről. Sokat nem ér ez az irodalmi műve; mint iró nem is
<span class="pagenum"><a name="Page_283" id=
"Page_283">-283-</a></span> volt ő jelentékeny. De e művében
agyondicséri még a zeneakadémia tanárainak s növendékeinek
haszontalan zenetákolásait is. Tudta, hogy ezek hatalmas emberek s
a miniszteri ész csak ezeket érti. Nem akarta, hogy őt gátolják
munkájában.</p>
<p>Nem ért ez, nem használt ez semmit.</p>
<p>Muzsikus világ!</p>
<p>Ismered-e nyájas olvasóm a muzsikust? A muzsikust általában, de
kiváltképen azt a muzsikust, a ki most ugy ül országunkon, mint a
mesebeli fekete macska a kocsi-nyujtó végén? Hogy kocsinkat nem
tudjuk miatta a kátyuból kimozditani se előre, se hátra.</p>
<p>A muzsikus különös isten teremtése. Tudniillik az igazi
muzsikus. A kit a gondviselés muzsikus-észszel áldott meg, vagy a
ki szentül meg van arról győződve s életre-halálra azt hiszi, hogy
neki muzsikusnak kell lenni.</p>
<p>A czigány-muzsikusról és a katona-muzsikusról nem akarok
beszélni.</p>
<p>A czigány szegénynek születik s szegényül hal el. Akármilyen
hires czigány s habár százezreket keres is életében, gyermeke azért
koldusnak születik s őt magát vagy a város vagy a falu vagy a
czigányok közköltségen temetik el. Egészen életrevaló esze tehát
még a czigány-muzsikusnak sincs.</p>
<p>De azért a czigány-muzsikus még se bolond. A szegénységgel,
nyomorral, nélkülözéssel való küzdelemben elméje mégis arra
kényszerül, hogy valamelyes gyakorlati gondolkozást is sajátitson
el. Nincs módja ahhoz, hogy elméjét örökké zene andalgás töltse be.
<span class="pagenum"><a name="Page_284" id=
"Page_284">-284-</a></span></p>
<p>A katona-muzsikusban is van egy kis mindennapi józanság. A
katonai vasfegyelem nem engedi, hogy elméje egyebet se csináljon,
csak czigánykereket hányjon.</p>
<p>Nem ezekről beszélek tehát. Hanem a tanult és hivatásos
muzsikusokról. A kik semmi egyebek, mint muzsikusok.</p>
<p>Három osztályt képeznek ezek. Az egyik a nagy zeneszerzők
osztálya, a másik a nagy zenejátszók osztálya, a harmadik a nagy
karigazgatók osztálya. E háromféle muzsikus közt elméjük alkatára
nézve alig van igazi különbség. Kell lenni még ezek elméje közt is
valami különbségnek, de ezt már alig tudjuk valaha észrevenni.</p>
<p>Különös agy ez mind. Kisértsük meg röviden ennek elemzését.</p>
<p>A zene ugy is mint gyakorlati művészet, ugy is mint tudomány a
természettannak ahhoz a részéhez tartozik, a melyet számtannak
nevezünk. Minden művészetben szerepel a számtan. Legkevésbbé a
költészetben. A sorok méretei, a metszetek, rimek, a szótagok
hosszabb vagy rövidebb volta s ezek alkalmazásának aránya a
költészetben se menekülhet a számtan beavatkozásától, de itt csakis
ezekre szoritkozik. Itt elvégre kis szerepe van. A mi a költészet
külalakjaiban a legfontosabb: a gondolatnak a verssorral s a
mondattal való teljes egybeillése: ott a számtan hatását már alig
vesszük észre. Sokkal több befolyása van az ábrázoló művészetre, a
festők, épitők és szobrászok alkotásaira. Ezek <span class=
"pagenum"><a name="Page_285" id="Page_285">-285-</a></span>
méreteiben s részeik arányaiban már szorosan ott kell
szerepelnie.</p>
<p>A zenében teljességgel a számtan az ur.</p>
<p>A hangnak foka, ereje és szine van.</p>
<p>A hangnak felosztása egészre, félre s félnél kevesebbre; a
hangnak fel- és leszállása addig a határig, a meddig az emberi fül
azt meghallja s a meddig az zenei hangnak tekinthető; a feloszlott
vagy a zenetudósok által felosztott hangok sorozatának
megállapitása, az átmenetek szabályozása, az összhangzatok alkotó
részeinek megkeresése s czélszerü alkalmazása: mind-mind a
természettudományi számtan körébe tartozik.</p>
<p>Oda tartozik a hang erejének meghatározása is. A hangszer által
mozgatott levegő hullámainak számától függ a hang foka s e hullámok
csapásainak sulyától függ a hang ereje. Az őszi bogár ugyanazon
foku hangon panaszkodik, mint a klarinét, de az őszi bogár dalát,
ha szellő fujdogál, alig halljuk öt-hat lépés távolságból, mig a
klarinét hangját meghalljuk nagy messzeségről.</p>
<p>A hang szinének tudományos meghatározását akkor se igen
értettem, a mikor a pápai főiskolában tanultam. Igaz, hogy a
természettan nem is állott akkor olyan magas fokon, mint most. De
tökéletesen ma se értem. Hogy a trombitának másféle hangja van,
mint a tárogatónak s hogy a hegedü hangját se a hárfa, se a
czimbalom hangjával összetéveszteni nem lehet: mindezt én is jól
tudom. Blaháné szájából másként hangzik a Cserebogár dala, mintha
azt a miniszterelnöktől hallanók. <span class="pagenum"><a name=
"Page_286" id="Page_286">-286-</a></span> Ez kétségtelen. Ugy
olvastam valahol valamikor, hogy a hangnak másféle szinét a
hanghullám másféle alakja idézi elő. Meglehet. Én hanghullámot nem
láttam soha, tehát annak alakját szemléletből nem ismerem. De ha
csakugyan a hanghullám alakjától függ a hang szine: akkor a
hullámalak képződésében is ott kell lenni a szám és méret varázsló
hatalmának.</p>
<p>De nem bölcselkedem tovább. A tudósok vesződjenek ezzel a
kérdéssel s mi ne. Nekünk elég, ha tudjuk, hogy a hangtan és
zenetan sok lényeges részére nézve teljes rokonságban áll a
természettudományi számtannal.</p>
<p>Szám – szám: ez itt a fődolog.</p>
<p>Mert a szám mértékkel adva fölséges tápláló anyag a fiatal
elmének. Nől, duzzad, erősebbé, edzettebbé, gyorsabbá és vidámabbá
válik tőle s lassanként alkalmassá lesz arra, hogy okos
gondolkozást szüljön s rendes jellemet alakitson az ifju és a
felnőtt férfi számára.</p>
<p>De ha a számot mérték nélkül és pihenés nélkül hányjuk az
elmére, akkor az elme vagy elbutul vagy félrenő. Semmi se rontja
ugy meg a fejlődő elmét, mint a szám.</p>
<p>Vannak csodaszülöttek, a kiknél a test valamelyik része nő
rosszul vagy nő félre. Kétfejü gyerek, lábatlan csecsemő, kétnemü
ujszülött, szakállas leány s több efféle.</p>
<p>De vannak csodaszülöttek, a kiknél az agy van félrenőve.</p>
<p>Ilyenek azok, a kik már nyolcz-kilencz éves korukban nagy
számtudósok, nagy zenevirtuózok, nagy sakkozók. <span class=
"pagenum"><a name="Page_287" id="Page_287">-287-</a></span> Ezek
közül ha százból egyetlenegy válik használható emberré, nagy
szerencse. Kilenczvenkilencz idő előtt elpusztul vagy a mikorra
felnő: egészen butává válik. Vagy elméje vagy jelleme sorvadozó
lesz.</p>
<p>Valamikor hires ember voltam s a boldog szülők sokszor eljöttek
hozzám, hogy csodagyereküket nekem bemutassák. Mutattak be igazán
csodagyerekeket. A kik jobban tudtak számitani fejből, mint a
műegyetem minden hires tanára s jobban tudtak zongorázni, mint a
királyi zeneakadémia muzsikusai.</p>
<p>Egyből se lett semmi. Vagy elhalt korán, vagy elcsenevészett
gondolkozásban és jellemben egyaránt.</p>
<p>Az ilyen számoló, sakkozó és zenélő csodagyereket minden áron
meg kell gátolni abban, hogy csodatudományával foglalkozzék. Ha
zenéhez van képessége: száz mérföld távolságra kell vinni minden
zenétől és hangszertől s elméjét más munkával kell elfoglalni.</p>
<p>Talán igy még helyrenő eltorzult agya s lesz belőle ember.</p>
<p>Ha pedig mégis zenében akar boldogulni: csak későn, tizennyolcz
éves kora után fogjon hozzá. A mikor már agya talán eléggé
megerősödött s az állandó egyoldalu foglalkozás nem teszi azt
beteggé.</p>
<p>Elhiszem, hogy vannak kivételek. Tudom, hogy Beethoven is, Liszt
Ferencz is csodagyerek volt, nagy dolgokat csinált mind a kettő s
nem lett bolonddá egyik se.</p>
<p>De a bolondságtól nem is maradt messze egyik se. Idősebb korában
Beethoven agya is sok részben megbénult, <span class=
"pagenum"><a name="Page_288" id="Page_288">-288-</a></span> Liszt
pedig teljes életében olyan ember volt, a kit a magyar nép
hóbortosnak nevez. Ábrándos, álmodozó, önimádó, hivalkodó az
öntudatlanságig, helyben nem maradó, örökké költöző, egyik
országból a másikba bujdosó, pénzfecsérlő, vagyonnal és otthonnal
és boldog családélettel nem törődő.</p>
<p>Többé, kevésbbé különcz, féleszü és hóbortos minden muzsikus.
Egyoldalu foglalkozása alakitja át agyát annyira, hogy ilyen
legyen.</p>
<p>Természetesen nem csodagyereknek születik valamennyi. De a hogy
a természet valamely titka eltorzitja az agyat már a születés
előtt: a szakadatlan egyoldalu foglalkozás az épnek született agyat
is ép ugy el képes torzitani. Kiváltképen, ha számmal és zenével
történik a foglalkozás.</p>
<p>Nézzétek meg a mérnököket. Sok ugynevezett okos ember van
köztük. Azok közt, a kik a számon és mértéken kivül rendszeresen
egyébbel is foglalkoztak. De az a mérnök, a ki tanuló korától
kezdve nagy buzgalommal és szakadatlanul csupán mérnöki munkát
végzett, utóbb mind félszeggé, fonák gondolkozásuvá, ezerféle nemes
tárgy iránt fogékonytalanná válik. Alig van kivétel. Az eddig élt
emberek közt a legerősebb agya s legmélyebb gondolkozása Newtonnak
volt. De majdnem egyedül számitással foglalkozott. S e miatt bizony
utóbb az ő isteni agya is megbolondult.</p>
<p>De nézzétek csak meg a zenetanulót.</p>
<p>Egy másodpercz alatt ötvenszer üt ujjaival a zongora billegőire.
Ha naponként öt órai tanitást és gyakorlatot <span class=
"pagenum"><a name="Page_289" id="Page_289">-289-</a></span>
számitunk: akkor egy év alatt közel negyedfélszáz milliószor ütött
a billegőre. Husz éves koráig olyan szám jön elő, a milyet már csak
a csillagászatban használunk. Minden ütés ujja izmaival történik.
Az izmok valamely idegszállal az agyhoz kötvék, az akarat az
ütéshez az agyból indul ki, tehát az agynak bizonyos része
naponként majdnem egy milliószor végzi ugyanazt a munkát.</p>
<p>Hogy’ ne állana tehát elő az agy ama részében kinövés és
eltorzulás? Az agy pedig a mekkora arányban kinől az egyik részén:
abban az arányban csökken, bénul és sorvad a másik részén.</p>
<p>Még a zongorázónál is rosszabb állapotba jut a hegedüs. A
zongorán az egészre és félre osztott hangok készen vannak, de
nincsen készen a hegedün. Itt a művésznek különös gonddal és
ügyességgel kell a szükséges hangot megkeresni. Figyelmének tehát
valamivel éberebbnek kell lenni, mint a zongorázóénak.</p>
<p>Az észlelés, a külső világ megfigyelése, a tárgyias gondolkozás,
önmagának másokkal, erejének a viszonyokkal való összemérése,
egyszóval az itélőképesség hiányzik a muzsikusnál. Az ő érzése, az
ő gondolkozása s az ő hangszere: ez az ő világa. Ábrándozóbb,
hiubb, könnyelmübb és igerlékenyebb ember nincs a muzsikusnál.</p>
<p>Természetes, hogy nézeteiben makacs, elhatározásaiban konok a
muzsikus. Okoskodni vele nem lehet. Érvet el nem ismer, el nem
fogad. Vagy hanyatt fekszik vagy lót-fut napszámra. Rendet,
mértéket, beosztást <span class="pagenum"><a name="Page_290" id=
"Page_290">-290-</a></span> nem ismer semmiben. Gyámság és
gondnokság alatt kell tartani haláláig.</p>
<p>Van kivétel, de nagyon kevés. A nagy virtuózok közt épen kevés.
Állitsátok össze a nagy szerzők, nagy játszók és nagy karigazgatók
életét részletesen s akkor a hóbortos elmék oly gazdag gyüjteménye
áll előttetek, a melyről egyelőre fogalmatok sincs. De nincs ám az
elmegyógyitó orvos uraknak se.</p>
<p>Ilyen muzsikusok vették körül Káldyt s veszik körül ma is a
minisztert. A kik azonkivül még idegenek, németek, csehek és
magyarzene-gyülölők is. És a kik még csak nem is virtuózok.</p>
<p>Tehát még ez a mentségük sincs.</p>
<hr class="chap" />
<div class="chapter"></div>
<p><span class="pagenum"><a name="Page_291" id=
"Page_291">-291-</a></span></p>
<h2>X.</h2>
<p class="summary">(Zenénk elismerése. – Miként zsugorodott össze a
népdal? – A zene kenyérkérdés. – A németesités borzasztó eszköze. –
A nemzetirtó rendszer. – A főváros.)</p>
<p>Azt mondtam, hogy a muzsikus-világ magyar-zenegyülölő is. Untig
ismétlem, hogy a muzsikus-világ alatt a német és cseh idegen
zenéseket s a magyar királyi zeneakadémia s mindenféle hivatalos
konzervatóriumok tanitványait és növendékeit értem. Mert ezek nagy
része is a rendszer alatt, a zeneintézetek iránya miatt
magyarzene-gyülölővé válik, bármily jó magyar születésüek is
eredetileg.</p>
<p>Meg kell azonban magyaráznom, mit jelent náluk ez a szó:
magyarzene-gyülölet.</p>
<p>A jó zenét semmiféle muzsikus nem gyülöli. A magyar zene jó
zene. Dallamossága csodálatos. Urasága alá hajt minden lelket.
Alkata uj és eredeti a nyugoti népek zenéje és a remek zene
mellett. De a magyar zene magas foku is. Szimfóniák, kamarazenék,
szonáták, komoly és vig dalszinművek alakjában ugyan kevéssé
<span class="pagenum"><a name="Page_292" id=
"Page_292">-292-</a></span> gyakorolják s alig-alig művelik, de ez
nem a zene anyagának becsén, nagyságán és fejlettségén mulik, hanem
mivelőin.</p>
<p>Senki se vonja kétségbe, a legkényesebb fül és lélek, a
legönhittebb nyugoti zenealkotó is elismeri, hogy például a Bánk
bán magyar zenéje a legmagasabb foku remek zenék közé tartozik s
elő volna adható teljes sikerrel a világvárosok bármelyik
dalműszinházában is. Mascagnitól például magam hallottam Káldy
páholyában a Bánk bán egyik előadása alkalmával, hogy Bánk bánnal
Olaszországban minden irányban nagy sikereket lehetne elérni. Maga
Wagner nagy bámulatát fejezte ki e zene gazdagsága fölött. Chopin
Liszttől hallott magyar-zene részleteket s elcsodálkozott ezek
szépségén és gazdagságán. Száz ilyen példát lehetne felhozni zenénk
külső igazolására.</p>
<p>A muzsikus-ész azonban eláll Bánk bán előtt.</p>
<p>Azt mondja: ezzel ki van meritve a magyar zene. Ha ki nem volna
meritve: akkor Erkel is, más is több hasonló vagy jobb és nagyobb
magyar zeneművet tudott volna alkotni. Hogy nem alkotott, ez
bizonyitja, hogy nem lehet se mást, se többet, se jobbat és
nagyobbat alkotni.</p>
<p>Efféle bárgyusággal nem vitatkozom. Hogy Erkel nem alkotott
többet: az véletlen. Katona is csak egyetlen Bánk bánt alkotott s a
muzsikus-ész szerint Katona után nem lett volna szabad több magyar
költőnek születni.</p>
<p>Hanem az igaz, hogy a mióta nálunk a magyar királyi zeneakadémia
garázdálkodik: azóta a magyar <span class="pagenum"><a name=
"Page_293" id="Page_293">-293-</a></span> fajzene mindinkább
kiszorul a zeneélvező miveltebb közönség társaságából s a
zeneintézetek s magasabb zene-előadások köréből. Azóta fajzenénk
egyszerü szerelmi s bordalok lantos zenéjévé kezd összezsugorodni s
megint csak az áldott jó czigány kezére kezd szorulni.</p>
<p>Volt nekünk egykor, kétszáz év előtt hősi, egyházi s magasabb
előadó zenénk is. Még Mária Terézia zsibbasztó és németesitő
korszaka se volt képes azt elölni. Hiszen Czinka Panna egészen,
Lavotta és Bihari még részben e korszak zeneköltői voltak. Utánuk
sürü homály ereszkedett le nemzeti zenénkre.</p>
<p>Gyerekkoromban sokszor elgondolkodtam népdalaink fölött.</p>
<p>Akkor még csak Erdélyi János gyüjteménye volt meg. Azóta sok
gyüjtemény támadt s ezerekre megy népdalaink száma.</p>
<p>De e népdalok csak szerelemmel s annak örömeivel és bánatával
foglalkoznak. S ezenkivül csak bordal és dévaj dalok alkotják a
gyüjteményeket. Még Kriza székely népköltési gyüjteményéből is
hiányzik a nemzeti hősi elem, e gyüjtemény darabjai közt pedig sok
már a balladai rész, az elbeszélő irány.</p>
<p>Hol vannak hát a nemzet hősi életének dalai és dallamai? Hol
vannak a nyert és vesztett csaták dalemlékei? Hol a Hunyadiak dicső
emlékei? Hol a magyar lélek szárnyalása a Losonczyak, Szondyak,
Dobók, Zrinyiek, Gyulaffyak, Thury Györgyök, Bocskayak, Bethlenek,
Rákócziak nagy történeti alakjainak s hősi életük és haláluknak
fölséges emlékezete fölött? <span class="pagenum"><a name=
"Page_294" id="Page_294">-294-</a></span></p>
<p>Nem szállt fel talán hozzájuk a nemzetnek hálás lelke s nevükkel
gazdagabbá vált önérzete?</p>
<p>Felszállt.</p>
<p>A magyar lélek sohase volt szegényebb, mint a világ bármelyik
nemzetének lelke.</p>
<p>A kuruczkor dalai, a melyeket összegyüjtött Thaly s a kuruczkor
dalművei, a melyeket összegyüjtött Káldy: ezek bizonyitják, hogy a
nemzeti lélek alkotó ereje soha nem szunnyadt el. Ébren volt és
működött szakadatlanul.</p>
<p>Csak Mária Terézia sorvasztó uralma alatt, még inkább a bécsi
kongresszus után maradt ki dalainkból s zeneéletünkből a magasabb
nemzeti és hősi elem. De egyik korszak se pusztitotta nemzeti
zenénket annyira, mint a mai nemzedék kora, a mióta gyámoltalan
kormányaink a királyi zeneakadémiára bizták zenei életünk egész
intézését.</p>
<p>Ezek a boldogtalan akadémiai tanitók, művészek és növendékek nem
ismerik a magyar zene nagy alkotásait. Nem ismerik még Káldy
gyüjteményes darabjait se. A mult századok magyar zeneszerzőinek
nevei ismeretlenek ő előttük. Ha Lavotta és Bihari nevét hallják:
azt hiszik, ezek valami amerikai nevek Mexikó ősi állapotából, a
rég kihalt aztékok nemzetségéből.</p>
<p>A mit pedig nem ismer az ember, azt meg se szeretheti.</p>
<p>Azért törekedtem én magam is s azért törekedtünk Káldyval együtt
is a magyar zene összes anyagát s <span class="pagenum"><a name=
"Page_295" id="Page_295">-295-</a></span> még rokonságát is a
multból és a jelenből s itthonról és a messze Ázsiából
összegyüjteni.</p>
<p>Ha megismerik: meg is szeretik. S ha megszeretik: művelik
is.</p>
<p>Rettenetes akadály állott és áll utunkban. Rá kell mutatnom erre
is, hogy tökéletesen ismerjük meg az állapotokat.</p>
<p>Az akadály a kenyérnek és a németesitésnek kérdése.</p>
<p>Nézzünk végig muzsikusainkon. Az ugynevezett műzenészeken.
Tulnyomó része idegen. Német és cseh. Vagy idegen zeneiskolában
nőtt fel Bécsben, Prágában s a magyar királyi zeneakadémiában. Ha
magyarnak született is tehát: azért csak elromlott az ő zenei lelke
alaposan.</p>
<p>És nagyon sokan vannak ezek a műzenészek.</p>
<p>Az intézetek tanárai. A szinházak és dalműszinházak karzenészei.
A nagy székesegyházak kórusnémetjei. Az a sok megszámlálhatlan
zongoramester mindenfelé. Itt a fővárosban csaknem minden főrendü
és vagyonos zsidó családnak van valami ott lakó vagy bejáró
műzenésze, ha gyerek van a háznál. S mindezek nagy része, de nagy
része ám idegen, német és cseh. S idegen zenét mivel és tanit
valamennyi. S németül beszél s németesiti a családot.</p>
<p>Valami pokoli rendszer dolgozik nálunk a németesités érdekében.
Ilyen rendszer ekkora erővel még sohase dolgozott hazánkban. A
hóhérkirály I. Leopold tűzzel-vassal irtotta a magyarságot, de
annak hatása meg se közelitette a mai rendszert. Még Mária Terézia
<span class="pagenum"><a name="Page_296" id=
"Page_296">-296-</a></span> asszonyi bája, cselszövénye s
németesitő buzgalma se ért nyomába annak, a mi nálunk az utolsó
harmincz évi alkotmányos uralom alatt történik.</p>
<p>Mintha megbolondult volna minden miniszter és minden családfő és
minden tanár. A jelszó az: németül kell tanulmi mindenkinek. A
végeredmény az: németté lesz mindenki. Ha csak a világtörténet
mennyköve valamely váratlan pillanatban le nem üt a mostani
állapotra. Leüt bizonyosan. Csak sokáig ne késsék. Csak el ne
késsék.</p>
<p>Németesit a korona, a királyi udvar, a közös kormányzás, a
katonaság s annak száz intézete s harminczezer tisztje. Sőt
valamennyi tisztje. Németesit a főpapság, sok püspöki udvar, az
egyház nagy része, minden apáczatanintézet, minden jezsuita és
karmelita s minden csavargó misszionárius. Németesit a főrendek,
pénzintézetek, kocsmák, kávéházak, pinczérek, kucséberek, utazók,
kereskedelmi ügynökök tulnyomó része. Minden szini zenekar, minden
ledér szinház és orfeumi látványosság, minden főuri mulatság,
vadászat, lófuttatás egyaránt németesit. Németesitenek a
kormányférfiak és nagy mivelődési intézetek. A zeneakadémia régóta
német, az országos képtárban és az iparművészeti muzeumban minden
németül megy. Csak ámitják és csalják a világot a magyarsággal. A
Schikkedánzok vezetnek mindenütt. Németesitenek a nagy ipari és
gyári vállalatok is. Magyar nem kap náluk munkát s ha kap:
mindennap »kutya magyar« szót kell hallani. A hány épitész, pallér
és munkafelügyelő van Budapesten: <span class="pagenum"><a name=
"Page_297" id="Page_297">-297-</a></span> annak nagy része mind
németesit. A szegény felvidéki tót és rusznyák, mikor Amerikából
hazajön: angolul beszél, mikor Budapestről hazamegy: németül
beszél. Nemzeti nevelésről főrendi és előkelőbb és vagyonosabb
családainknál szó sincs. Ki van zárva egészen. Angol missz, német
norddájcse, franczia guvernánt, cseh jáger, olasz és német
gyóntató, német és cseh komornyik hemzseg minden háznál, sok főur
gyermekei a nyugoti vármegyékben nem beszélik, nem is értik a
magyar nyelvet.</p>
<p>Rendszer ez! Nagy, hatalmas, mély és általános rendszer.</p>
<p>S e rendszerben legveszélyesebb a muzsikusok, a műzenészek
hadserege.</p>
<p>Ez a hadsereg enni, ruházkodni, dőzsölni akar és pénzt
keresni.</p>
<p>Az idegen zenét tudja, a magyar zenét nem tudja. A magyar
zenével tehát pénzt nem kereshet, ennélfogva ösztöne hajtja arra,
hogy a magyar zenét elnyomja mindenütt, kiszoritsa mindenünnen.</p>
<p>Pedig milliókat rak zsebre magyarok pénzéből.</p>
<p>Nemcsak a nemzeti lélek fenséges szárnyalása, nemcsak a faji
önérzet tisztasága és nemessége követeli a magyar zenét, hanem
anyagi jóllétünk fentartása is. Száz csatornán szivárog idegenbe a
magyar életerő, egyik nagy csatorna a zeneélet. Zárjuk el
örökre.</p>
<p>És nyelvünk!</p>
<p>A főváros, ha magyarrá nem lesz: isten átka lesz nemzetünkre.
Balsorsunk, gyilkos végzetünk. <span class="pagenum"><a name=
"Page_298" id="Page_298">-298-</a></span></p>
<p>Fővárosunk világváros. Nagyobb sulylyal nehezedik nemzetünkre,
mint a korona és a hadsereg együttvéve. A mi jelszó, szokás, divat,
rossz erkölcs, bolondság, erény és bűn, árulás és hazafiság itt
meghonosul: elterjed az szerte a hazában.</p>
<p>Ez terjeszti a németesedést is. Száz módon és ellenállhatlan
erővel és minden eszközzel. Egyik hatalmas eszköze a zene. És azok
a társulatok, a melyek a zenét ledér czélokra sikamlós szöveggel
mivelik.</p>
<p>Ezek pedig mind idegenek, mind németek.</p>
<p>Nyelve nélkül nincs nemzet-egyéniség. Zenéje nélkül pedig nem
egészséges s lelke nem tiszta. A nyelv és a zene is összefügg. Az
idegen zenével idegen érzés ver gyökeret a szivben s lassanként
idegen nyelv szokik az ajkakra.</p>
<p>Zenénk ma még megvan ősi tisztaságában. Száz idegen nagy
zeneszerző meritett már belőle, de igazán eddig még egyik se birt
vele. Nagy szerencsénk. Ez az oka, hogy zenénket, utolsó s talán
egyetlen világhóditó erőnket még nem sajátitották el. Független
állami életünknek Mohács óta vége. Gazdasági életünk másoktól függ.
Hadseregünk, a nemzeti önérzet ez egyetlen intézménye, hiányzik.
Hőssé, hadvezérré nem lehet már a magyar – önmaga számára. Csak
osztrák hőssé, csak osztrák hadvezérré lehet. Tudományunk korcs,
hamis és önállóság nélkül való.</p>
<p>Csak nyelvünk, költészetünk és zenénk van meg még.</p>
<p>De zenénket eltulajdonithatják.</p>
<p>Ha támad idegen nagy lángelme, a ki rábukkan és <span class=
"pagenum"><a name="Page_299" id="Page_299">-299-</a></span>
kidolgozza: ennek dicsőségét, érdemét és hasznát is elveszitjük.
Önérzetünkön esik nagy csorba, pedig már ugy se egész.</p>
<p>Ez volt az én gondolatom és ez volt Káldy gondolata.</p>
<p>Vajjon elérjük-e nagy czélunkat?</p>
<p>Káldynak minden reménysége megvolt, a mikor sirjába szállott.
Engem se ejtett még meg a kétség.</p>
<p>Keresem azt az embert, a ki Káldyt pótolhatná. Keresem azt a
kormányzó férfiut, a kinek hatalma is van és szive is van a nagy
eszményhez. És keresem azt a pártot, mely engem támogatni fog.</p>
<hr class="chap" />
<div class="chapter"></div>
<p><span class="pagenum"><a name="Page_300" id=
"Page_300">-300-</a></span></p>
<h2>XI.</h2>
<p class="summary">(Csak saját zenénket szabad itthon mívelnünk. –
A Hohenzollernek és a magyar zene. – Peczek főhadnagy és a
czigányok. – Frigyes császár nyilatkozata a magyar zenéről.)</p>
<p>Nagy zeneszerző ritkán születik. Az apró dalocskák ugy
szaporodnak, mint a tücsök a mezőn, de ezek nagy és remek
zeneszámba nem vehetők. Erkel volt az utolsó, a ki nagyot alkotott
a magyar zenéből.</p>
<p>Nálunk azonban sokkal nagyobb baj van, mint a születés esetlege.
Legnagyobb bajunk a magasabb zeneoktatás idegen iránya s a magyar
zene iránt való olthatatlan gyülölete.</p>
<p>Nem hiszem, hogy az utolsó nemzedék egész korszakán át nagy
zeneszerzőképesség nálunk ne született volna. Tudjuk, hogy sokan
vannak, a kik huszonöt-harmincz év óta kisebb-nagyobb dalművek
szerzésével kisérletet tettek.</p>
<p>Mi lett az eredmény?</p>
<p>Nagyobb dalművekben semmi. Kisebb dalban, ugynevezett népdalban
nagy csomó remek dallam született, <span class="pagenum"><a name=
"Page_301" id="Page_301">-301-</a></span> de a hány nagy dalmű
készült, akár vig, akár komoly, akár bohózat, akár drámai, az mind
csonka, béna, idétlen s vagy idegen zene, vagy torzképe csak a
magyar fajzenének.</p>
<p>A szomoru igazság pedig abból áll, hogy tiszta magyar zenét csak
azok tudtak teremteni, a kik a zeneakadémiától távol állanak; a
zeneakadémia férfiai és növendékei pedig vagy idegen zenét, vagy
magyar torz-zenét készitenek.</p>
<p>S ez természetes.</p>
<p>Az idegen irány mindennapi ellenállhatlan rányomakodása alatt a
fiatal agy félrenő s a tiszta magyar zenei alkotásokra azután
képtelenné válik. Darwin törvénye szigoru törvény. Ellene semmiféle
elméleti okoskodás nem ér semmit.</p>
<p>Addig, mig a zeneakadémia idegenekkel s magyargyülölő beteg
lelkekkel lesz megtömve s mig ott a magyarzene-oktatás vita nélkül
való uralomra nem jut: csak a vak véletlentől várhatunk nagy magyar
zeneköltőt. De az állam pénzét addig se szabad idegen irány
erősitésére pazarolni.</p>
<p>A magyar zenét magasabb intézetekben nem miveli a világ egyetlen
országa se. Ezt Magyarországnak kell mivelnie.</p>
<p>Minden más felfogás bárgyuság vagy árulás.</p>
<p>Káldyt föl kell támasztanunk. Ha egy ember nem képes az ő helyét
betölteni: állitani kell helyébe kettőt, ötöt, tizet. De a magunk
zenéjét, keleti és déli népszomszédaink zenéjét s Ázsia népeinek
többé-kevésbbé <span class="pagenum"><a name="Page_302" id=
"Page_302">-302-</a></span> rokonzenéjét össze kell gyüjtenünk s a
magyar fajzenét minden idegen beszivárgástól meg kell tisztitanunk.
Hadd lásson a világ még egyszer valamit a hangművészet terén, a mi
nemes, fönséges és eredeti s a mi gazdagabb, mint a mit eddig
ismert.</p>
<p>A muzsikus-világ mosolyog az én rajongásomon s ezer kifogásra
kész törekvésem ellen.</p>
<p>Kifogásait tárgyalni most nem akarom. Talán nem is idevaló
egyelőre. Mosolygása ellen pedig nagy tanut állitok
bizonyságul.</p>
<p>E tanu a németek hatalmas császára, Vilmos. A kinek élénk érzéke
van a hangművészet iránt, a kinek lelke nagy lángolásra képes, a
kinél igazabb német ma nincs a világon s talán még eddig se volt s
a ki, a mióta megismerte a magyar zenét, csak ugy rajong érte, csak
ugy nagyra becsüli azt, mint talán én magam.</p>
<p>Szinte csodálatos a Hohenzollernek rokonszenve s igaz
ragaszkodása a magyar zene iránt. Be kell ezt néhány esettel
bizonyitanom. Káldy működésének is némi szerencséje s némi érdeme
kapcsolódik ehhez.</p>
<p>Ezelőtt harminczhét évvel szolgált az osztrák és magyar közös
hadseregben egy magyar főhadnagy, Peczek Hugó. Régi magyar nemesi
család ivadéka. Őt magát kevéssé ismertem, de családjával benső
barátságban álltam évtizedeken át. Fia volt János püspök nővérének,
a kit az »Utazás a Balaton körül« czimü munkámban megörökitettem.
Dárdán született, Baranya vármegyében; ötven év előtt Veszprémbe
jött lakni szüleivel s testvéreivel együtt. A jogot Pesten és
<span class="pagenum"><a name="Page_303" id=
"Page_303">-303-</a></span> Bécsben végezte, de erős hajlama a
katonai élethez vonzotta s beállt szülei akarata ellenére katonának
a 4-ik számu Deutschmeister-ezredbe. Innen akkor a báró Ramming
nevét viselő 72-ik számu Pozsony-vidéki magyar ezredbe lépett át s
ezredével részt vett 1864-ben a schleswig-holsteini háboruban.</p>
<p>A zenét nagyon kedvelte. Kitünően zongorázott, meglehetős
elméleti zenemiveltsége is volt s bajtársainak sok kellemes órát
szerzett magyar zenedarabjaival. Ezredese is jól ismerte, mint
muzsikus főhadnagyot.</p>
<p>Ebben a háboruban a fővezérletnél ott volt Frigyes trónörökös,
porosz királyi herczeg, a későbbi császár, a mai német császár apja
s ott volt Károly Frigyes porosz királyi herczeg is.</p>
<p>Károly Frigyes herczeg ismerte már annyira-mennyire a magyar
zenét. Hallotta már több helyütt és nem egyszer s benne,
valahányszor hallotta, mindig hatalmas érzéseket szitott föl, erős
és nemes ábrándokat támasztott. Közölte ezt a trónörökössel,
Frigyessel s mindketten megkérdezték az ezredest, vajjon az ő
ezredének zenekara nem tudna-e magyar dallamokat játszani?</p>
<p>Tudna manót! A leggonoszabb osztrák kényuralom alatt éltünk, a
katonai zenekarok bizony be nem tanulták a magyar zeneműveket. De
egyébként is e zenekarok főleg fuvó- és ütőhangszerekkel dolgoznak,
ezek pedig a magyar zenéhez nem alkalmasak.</p>
<p>Az ezredes nem nagyon biztatta a porosz királyi herczegeket.
Károly herczeg azonban nem riadt vissza. <span class=
"pagenum"><a name="Page_304" id="Page_304">-304-</a></span></p>
<p>– De hiszen, kedves ezredes ur, van az ezredben elég magyar fiu,
ha a zenekar nem ért is hozzá, a fiuk csak elhuzzák a magyar
zenét.</p>
<p>A porosz királyi herczeg abban a vélekedésben volt, hogy
valamint minden három cseh kölyökből legalább kettő ért a
trombitához: ugy a magyar fiuk, a jó csalóközi legények is
muzsikusnak születtek.</p>
<p>Az ezredes nem vonakodott tovább.</p>
<p>Magához hivatta Peczek Hugót, közölte vele a porosz királyi
herczegek óhajtását s megkérte, csináljon valamit, ha tud.</p>
<p>Peczek főhadnagy megigérte. De csak azon föltétel alatt, ha elég
czigányt talál az ezredben, továbbá, ha őt és a czigányokat a napi
és tábori szolgálattól fölmentik s ha őt arra segitik, hogy
hegedüt, bőgőt és czimbalmot minél gyorsabban szerezhessen be.
Pénze elég volt, a szerszámot ő szerezte be, de a czimbalmot
csakugyan katonai futár gyorsaságával szerezték be Pestről.
Közelebb nem találtak. A többi hangszert Berlinben is meg lehetett
kapni.</p>
<p>Czigányt sokat talált. Sorra hegedültette őket. Tizet
kiválasztott. A nevük volt: Bodris, Balás, Kurucz, Recsko, Oláh,
Sárközi néven kettő, Kiss és Pisnyi Zsiga. Ez a Pisnyi különösen
ügyes volt, ez lett a primás köztük, maga a főhadnagy
karvezető.</p>
<p>Hová valók voltak e czigányok: nem tudom. Ma is élhetnek még s a
ki él közülök, 60 vagy 62 évesnél nem igen lehet idősebb, de
fiatalabb se igen. Valószinüleg túl a dunai valamennyi s talán
pozsony- és <span class="pagenum"><a name="Page_305" id=
"Page_305">-305-</a></span> nyitramegyei nagyobb része. Nyájas
olvasóink közt találkozhatik, a ki egyikre-másikra ráakad s nekem
is hirt adhat róla. Ők sokat mesélhetnek a schleswig-holsteini
hadjárat magyar zenéjéről s a Hohenzollern királyi herczegek
lelkesüléséről.</p>
<p>Alig telt bele pár hét, a banda megalakult s összetanult. Julius
második felétől kezdve bizony a hadverő herczegek és hadvezérek s
mind a tábornokok és főtisztek, a kik közelben voltak, csak akkor
hallgatták a katonai zenekarokat, a mikor »muszáj« volt. Egész
lelkük a magyar zenébe mélyedt. Maga Bismarck is, a későbbi
vaskanczellár, többször elmélázott, elábrándozott e zenének
csodálatos dallamain.</p>
<p>Száz meg száz népdalt játszottak el. A kurucz zene akkor még nem
volt általánosan ismert. A »Kidőlt a fa mandulástól«, a »Zöld
asztalon ég a gyertya« s Kossuth nótája tetszett a királyi
herczegeknek legjobban. Sohase tudták eldönteni, hogy a bús vagy
vidám zene volt-e előttük kedvesebb.</p>
<p>Egy flensburgi fotografus, valami Brandt nevü, vett is föl róluk
egy képet, mikor ott játszottak. A királyi herczegek ott egy
kastélyszerü épületben szálltak. A kapu előtt árnyas fák s asztal
és fapadok. Ott huzzák büszkén a czigányok kék bakanadrágban és
fehér katonakabátban. Fövegét leteszi valamennyi. Peczek főhadnagy
a bőgős mellett ül s onnan kormányoz. Középen a czimbalmos. A kapu
fölött széles erkély. Ott ülnek künt a királyi herczegek. Maga a
trónörökös, a későbbi boldogtalan császár, az erkély korlátjára
<span class="pagenum"><a name="Page_306" id=
"Page_306">-306-</a></span> könyököl, fejét kezére hajtja s ugy
ábrándozik. Hatalmasabb, nemesebb s egyuttal szelidebb arcz még
kevés volt a világon, mint az övé.</p>
<p>Szeptember 11-én az apenradei kikötőben volt a trónörökös. Egyik
ágyunaszád födélzetén volt az ebéd két órakor s oda kérte Peczek
főhadnagy bandáját. Majdnem szürkületig tartott a zene s annak
élvezete. A trónörökös alig tudott tőle megválni. Meleg
kézszoritással köszönte meg Peczeknek a nagy gyönyörüséget. S ekkor
mondta e szavakat:</p>
<p>– Nagyon szép az önök zenéje, de alig tudom megitélni. Más zene
iránt is fogékony vagyok, de minden más zene csak idegeimre hat. A
magyar zene egész lelkemet áthatja.</p>
<p>Peczek főhadnagynak egyéb emlékajándék mellett a porosz királyi
koronarendet szerezte meg apjától, a királytól. S azonkivül is
szerzett neki egy csomó rendet, még – ha jól emlékszem – oroszt
is.</p>
<p>Minő figyelem és gyöngédség volt ezekben a porosz »legmagasb
uraságokban!«</p>
<p>Pisnyi Zsiga, a primás megbetegedett s Tondernben a kórházba
került. Kutyasor az már a czigánynak, a mikor őt a kórházba
fektetik. Mind a trónörökös, mind Károly királyi herczeg
meglátogatta. Beszéltek volna hozzá szivesen, csakhogy a czigány
nem tud németül, a porosz herczeg pedig nem tud magyarul. Végre
keritettek valahonnan tolmácsot. Mit kiván a czigány?</p>
<p>– Nem lenne nekem, fölséges uram, semmi kivánságom, csak az,
hogy ne költsenek rám olyan sok pénzt. <span class=
"pagenum"><a name="Page_307" id="Page_307">-307-</a></span></p>
<p>– Mit ért ezalatt?</p>
<p>– E helyett a sok drága orvosság helyett elég lenne nekem egy jó
ital borocska is naponként.</p>
<p>Nevettek a herczegek.</p>
<p>De azt azután kieszközölték, hogy a czigány, mikor felgyógyult,
megint a muzsikusokhoz kerüljön s ne kelljen neki puskát és borjut
viselnie. Könnyebb a hegedü.</p>
<p>Frigyes császártól a magyar zene kedvelését örökségül kapta fia
is, Vilmos császár. De ő még jobban szereti s még jobban
belemélyed, mint boldogult apja.</p>
<p>Akkor tünt ez ki, a mikor 1897-ik évi szeptember havában eljött
hozzánk Magyarországba s meglátogatta Budapestet is. Akkor ismerte
meg a kurucz zenét s akkor látott és hallott először életében
tárogatót.</p>
<p>Mind a kettőt Káldy mutatta be neki.</p>
<p>Ez időtől kezdve nincs a mi zenénknek hatalmasabb és nemesebb
barátja a kerek földön, mint a német császár. Nem felejti még
világkormányzó hivatása közben sem. Sokszor eszébe jut s mindig
lelke mélyeig hat, valahányszor hozzájut.</p>
<p>A kurucz zenével való megismerkedését, a mennyire én tudom, el
kell beszélnem részletesen.</p>
<hr class="chap" />
<div class="chapter"></div>
<p><span class="pagenum"><a name="Page_308" id=
"Page_308">-308-</a></span></p>
<h2>XII.</h2>
<p class="summary">(A nagy uralkodók nem lehetnek okos emberek. –
Vilmos császár okos ember. – Egy pápai tanár megjósolta Vilmos
császár korát. – Kurucz zene a budai királyi várban. – Vilmos
császár és Káldy.)</p>
<p>Vilmos német császár, mint országában mindenki tudja, rendszeres
zenei oktatásban részesült. Volt is kedve a zenéhez. Nem is unta
meg se tanárait, se a hangszer kezelését, sőt üres idejét gyakran
szivesen töltötte el néhány kedvencz dala pöngetésével. A kik
közelebbről ismerik, azt hiszik, meglehetős zeneköltő tehetsége is
van. Zenekölteményét: Ägir dalát olyan emberek is figyelemre
méltónak találják, a kik nem közönséges udvari hizelgők. Káldy azt
mondta nekem, hogy e dal kisméretü alkotás ugyan, de van benne
gondolat is, hangulat is s nem az egykor hallott dallamok egyszerü
visszacsöngése. A ki ezt alkotta: az tudna alkotni mást is,
nagyobbat is.</p>
<p>A hatalmas császárban tehát van szellemi tehetség, mely a
közönséges mindennapi emberek tehetségét felülmulja. A mi azt
teszi, hogy őt akkor is észrevennék, <span class="pagenum"><a name=
"Page_309" id="Page_309">-309-</a></span> ha nem császár volna s ha
nem oly erős nagy nemzetnek volna császára, a minő a német.</p>
<p>Bizonyos, hogy a magyar zene nagy értékét nyomban fölismerte,
mihelyt azzal megismerkedett.</p>
<p>Ez nagy és jellemző dolog. Mert különös okosságra s érző és
elfogulatlan lélekre mutat.</p>
<p>Nagy és hatalmas uralkodónak ugynevezett okos emberré válni
sokkal nehezebb, mint közönséges embernek.</p>
<p>Az a hizelgés, mely körülveszi; az a hit, hogy ő a gondviselés
kiválasztott képviselője s istennek különös kegyeltje; az ezerféle
nagy ügy, mely figyelmét örökké leköti s mely önmagáról elmélkedni
alig engedi; a csalhatlanság biztos érzete, mivelhogy minden ugy
jó, a hogy’ ő rendeli; a hatalom ki nem számitható mértéke, a hogy’
ő mindenkinek parancsol s a hogy’ ő neki mindenki engedelmeskedik,
még a tudomány is, még a művészet is, még a női báj is: mindez alig
engedi meg, hogy a nagy és hatalmas uralkodó okos emberré fejlődjék
vagy okos ember maradhasson. Különös szerencséjük az uralkodóknak,
hogy balsors, betegség és halál őket se kiméli. Ha mindig
egészségesek maradnának s két emberéleten át élhetnének: az
elmebetegek házában kellene életük második felét tölteniök.</p>
<p>Vannak kivételek. De azok azután igen jól fejlődött agyu
férfiak.</p>
<p>Nekem távolról ugy tetszik, hogy a német császár a legjobban
fejlődött agyu férfiak közé tartozik. <span class=
"pagenum"><a name="Page_310" id="Page_310">-310-</a></span></p>
<p>Ifju korában nem alkalmazkodhatott agya a magyar zenéhez s ennek
nagy tökéletességeit mégis azonnal felfogta s átérezte.</p>
<p>A német és az ugynevezett remek zenéhez szokott egész idegzete s
ennek daczára a magyar zene hatalma azonnal odaférkőzött
lelkéhez.</p>
<p>Mennyivel tökéletesebb elme az övé, mint a muzsikusoké
általában!</p>
<p>Szülőitől is örökölhette, de alkalmas nevelés is idomitotta és
edzette ezt az elmét.</p>
<p>Más észrevételemet is el kell róla mondanom, ha már róla
beszélek.</p>
<p>Meglehetős figyelemmel kisérem alkalmi és rögtönzött beszédeit.
Azokat, a melyeket pillanatnyi benyomás és hevenyében támadt
fölgerjedés okoz.</p>
<p>E beszédek eszmemenete, sőt gondolatainak alakja is régen-régen
ismerős előttem. Különösen a mikor a nagy német nemzet
világtörténeti hivatásáról, az általános mivelődés előrevitelében
való vezérszerepéről, nemzeti önérzetének s hatalmának nagygyá s
nemessé tételéről s az uralkodó és népe közt való benső egység
szükségéről beszél. Eszméi az ő lelkéből fakadnak ugyan, de ez a
lélek egy pillanatra se tér el a nagy és régi német nemzeti
hagyománytól.</p>
<p>Volt gyerekkoromban a pápai akadémián egy öreg tanárom. Bocsor
István volt a neve. Kemény kálvinista agy. 1848-ban képviselő. Az
akadémián a világtörténetnek s a magyar alkotmányjog történetének
tanára. Irt néhány becses munkát is, melyet azonban ma már
<span class="pagenum"><a name="Page_311" id=
"Page_311">-311-</a></span> mindenki elfeledett. Felfogása
alkotmányunk természetéről s egyes történeti fejleményeiről oly
különös, oly eredeti s oly erős magyar, hogy az eszmék mai
áramlatai közt szinte képtelenségnek tekintené a nemzedék.</p>
<p>Ő a mult században 1834–1835 körül egy-két német egyetemet
látogatott s köztük a berlinit is. Azután lett pápai tanár. Én
1855–1857 körül hallgattam történeti előadásait.</p>
<p>Csodálatos jóslatokkal állt elénk.</p>
<p>Akkor bizony a németség nem volt világvezető hatalom. Darabokra
volt szakadozva s nagyobb darabjai közt Poroszország alig
versenyezhetett még Ausztriával is. S az öreg tanár már akkor
számtani pontossággal megmondta előre, mi fog következni.</p>
<p>– Jön idő, amici, s nem is sokára, a mikor a német nemzet
egységes államot alkot, kiszoritja a Habsburgokat, leveri a
francziát, háttérbe szoritja a román fajok miveltségét, s tiszta
germán miveltséggel áll a világnak élére. Születni fog uralkodó, a
kinek lelke tele lesz a német nemzet nagy és nemes önérzetével s
százados balsorsai közt kifejlett s megerősödött nagy
hagyományaival s a ki alatt elkövetkezik az idők teljessége, a
miről ma még a német szivek csak ábrándoznak, de a mire azok a
szivek már előre készülnek, sőt készen vannak.</p>
<p>Igy beszélt.</p>
<p>Még az uralkodó s népe közti viszonyról is szórul-szóra ugy
beszélt, mint most Vilmos császár.</p>
<p>Kik voltak tanárai, a kiket hallgatott, nem tudom; nincs időm
most nevüket kikeresgélni. Bizonyos, hogy <span class=
"pagenum"><a name="Page_312" id="Page_312">-312-</a></span> német
tanáraitól hozta azokat a gondolatokat és eszméket. A harmadik
nemzedék él már azóta s Vilmos császár ennek a képviselője. De a
hagyomány, melynek az ő gondolkozása megfelel, már régi.</p>
<p>Régi, de mindig tiszta német s egészen nemzeti. Alig is volt
valaha hatalmas uralkodó, a ki igazabb nemzeti fejedelem lett
volna, mint ő. S bármily furcsán hangzik, valahányszor beszél,
mindig eszembe jut az öreg Bocsor tanár s nagy jóslata.</p>
<p>Vajjon hát Vilmos császár-e az az uralkodó, a kit az enyingi
paraszt biró fia, Bocsor, a jövendő méhében már előre
felismert?</p>
<p>Emberi természetünk, hogy óhajtjuk látni a hirneves férfiakat.
Én is jól megnéztem Vilmos császárt, mikor 1897 év szeptemberében
Budapesten járt. Élénk és mély szeme, bátor és öntudatos tekintete
tünt fel nekem. Nyilt és értelmes arcz. Ugy látszik, ritkán bámul
el annyira, hogy tudata minden gondolatát ne követné.</p>
<p>Szeptember 20-án volt nagy és fényes estély a budai
várpalotában. Zeneelőadás is volt, melyet Káldy vezetett. A magyar
fajzenéből műsoron volt Káldynak egy magyar ábrándja s Lavottának
Sátoros kurucz nótája. Rákóczi dalát, a svihrovai nótát műsoron
kivül adták elő.</p>
<p>Másnap az Operát látogatta meg a német császár. Itt többféle
magyar operából adtak részleteket. Egyebek közt Bánk bánból is a
Szép Melinda kezdetü nagy dalt.</p>
<p>Semmi sem hatotta ugy meg a nagy császárt, mint Lavotta kurucz
dala s az eredeti régi Rákóczi. <span class="pagenum"><a name=
"Page_313" id="Page_313">-313-</a></span></p>
<p>Ezek nem versszakos dallamok, nem ugynevezett népdalok. Mind a
kettő a legmagasabb fajta remek zenéhez tartozik, csakhogy se
tökéletesen harmonizálva, se nagy karra instrumentálva nincsenek. A
kurucz zenének fölséges képviselője mind a kettő. Bár az én izlésem
még ezeknél is ismer nagyobb és gazdagabb kurucz zeneművet.</p>
<p>Tárogatón adta ezeket elő Oláh Lajos tárogatós.</p>
<p>A tárogató bús, de kissé tompa hangja teljes hatalmát képes
kifejteni a budai királyi vár nagy palotatermében. Ezt a hangszert
sohase látta, ilyen hangot sohase hallott a hatalmas fejedelem.</p>
<p>De ilyen zenét se.</p>
<p>Én valami ok miatt nem mentem föl az estélyre, a császár arczát
a zene hatása alatt nem figyelhettem meg. De Káldytól s másoktól is
ugy hallottam, hogy az első hangok hallatára a császár ideges
gyorsasággal kérdezősködött a zenedarab iránt s azután átengedte
magát szótlanul, némán annak a hatásnak, melyet ez a zene a nemes
és mivelt lelkekre gyakorol.</p>
<p>Hejh hatalmas ur! Te nem tudod, mikor és miért keletkeztek azok
a sziveken tipródó kurucz dalok! Te nem tudod, a magyar mennyi vért
és mennyi könnyet áldozott, hogy megvédje faját, nemzetét, honát,
szabadságát, hitvallásának szentségét s jövőjének büszke
reményeit.</p>
<p>Te nem tudod ezt, hatalmas ur!</p>
<p>Te azt se tudod, hogy a mióta fennáll az a büszke királyi vár:
annak tömör falai közt most szólalt meg <span class=
"pagenum"><a name="Page_314" id="Page_314">-314-</a></span> először
a tárogató s most tört ki fekete öbléből először az a hang, mely az
annyiszor vérbe fojtott magyar szabadságnak mindig föltámadásra
hivó szentséges szózata volt. S az is marad mindörökké.</p>
<p>Miért nem jösz mi hozzánk el többször is, te hatalmas ur?</p>
<p>A mint a zene elhangzott: odafordult a császár Káldyhoz. Szelid,
komoly, nagy érzés fénylett arczán és szemein. S kezet fogott a
szerény művészszel.</p>
<p>– Köszönöm, nagyon köszönöm, Káldy ur, ez élvezetet. Hogy én nem
tudtam, hogy ez a zene is van a világon! Hogy én velem ezt nem
tudatták tanáraim!</p>
<p>Mosolyogva körülnézett. Vajjon nem hallgatódzik-e dr. Lucanus
vagy Bülow vagy Plessen és Hahnke s nem pletykálkodnak-e majd
otthon Berlinben. De ezek a katonák és államférfiak távolabb
álltak. S mosolyogva folytatta:</p>
<p>– Természetesen az én zenetanáraim maguk se tudtak erről a
zenéről semmit!</p>
<p>(– A szamarak!) E zárjel közt levő szót nem mondta ugyan ki a
császár, de épen csak hogy ki nem csuszott a száján. Szavainak
hangsulya s arcza után e szónak kellett volna következni.</p>
<p>Azután kérdezősködött Káldytól a zenedarabok koráról,
szerzőiről. Kérdezősködött a tárogatóról is. S nagy érdeklődéssel
hallgatta a magyarázatokat. S ujra szólt:</p>
<p>– Nagyon meghatott ez a csodálatos zene. Mint ön tudja, én is
néha, ha kis nyugalmat lophatok magamnak, foglalkozom kissé a
zenével. Az önök <span class="pagenum"><a name="Page_315" id=
"Page_315">-315-</a></span> zenéjére nézve nem igérek semmit. Nem
igérek! De azt hiszem, én még ezzel fogok foglalkozni.</p>
<p>Káldy fölemlitette a császár Ägir dalát, mely szintén a műsoron
volt s melyet az egyik zenekar eljátszott. Dicsérte annak
szépségét.</p>
<p>A császár vállat vont.</p>
<p>– Köszönöm az ön elismerését, de egyszerü dal bizony az!</p>
<p>Másnap korán reggel a császár már elkészittette Káldy számára a
Porosz kir. Koronarend adománylevelét. Budapesten, szept. 21-én
1897-ben kelt az. S küldte a levelet is, a rendet is Káldyhoz.</p>
<p>A mi királyunk pedig egy nagyértékü három brillántos arany
melltűt adott Káldynak neve kezdőbetüivel a kurucz zenéért –
emlékül. Rég porrá és hamuvá vált szegény kurucz vitézek, ti se
hittétek ám soha, hogy dalotok egykor ott harsogjon a budai királyi
várban császárok és királyok gyönyörüségére!</p>
<p>De a német császár is bizonyára megbocsát az ő zenetanárainak
tudatlanságukért, ha egyszer megtudja, hogy még a magyar királyi
zeneakadémia muzsikus tanárai se ismerik s talán még maig se
ismerik Lavotta hires kurucz zenéjét!</p>
<hr class="chap" />
<div class="chapter"></div>
<p><span class="pagenum"><a name="Page_316" id=
"Page_316">-316-</a></span></p>
<h2>XIII.</h2>
<p class="summary">(Vörös Miska és a német császár. –
Szögyény-Marich László érdeme. – Lehel kürtje. – Káldy ajkan
megszólal a jász kürt. – Vége.)</p>
<p>Káldy a német császárnak megküldte kurucz dalai gyüjteményét.
Kezébe jutott-e az a császárnak s volt-e ideje és kedve zongoráján
pöngetni s ha igen: eltalálta-e kellő módon a hangok amaz átmenetét
és nyomatékát, melyet hangjegyről igazán csak magyar fül és érzék
tud eltalálni: mindezt nem tudom. Honnan tudhatnám?</p>
<p>Hanem azt tudom, hogy a kurucz zenét el nem feledte.</p>
<p>1898-ban február elejének egyik napján Szögyény-Marich László
nagykövetünknél volt. A nagykövetnél Vörös Miska zenekara játszott.
Ez a Vörös Miska kitünőn játszó magyar czigány, régóta Berlinben
van, a neve már zeneigazgató, ért a kottához is, de azért kotta
nélkül játszik, a mikor igazán játszik, nagy csodálkozására a
berlini muzsikus világnak. Általában a külföldön mindenütt
feltünőnek találják, hogy a magyar zenész hangjegyet, karmestert és
pápaszemet nem használ, <span class="pagenum"><a name="Page_317"
id="Page_317">-317-</a></span> haja rövid, szakála nincs, bajusza
pedig ki van pödörve s valamennyi barna, mint a czigány.</p>
<p>A császár régóta kedvelte már Vörös Miskát, sokszor elhallgatta
bús és vidám magyar zenéjét önmagánál saját császári palotájában is
s Szögyénynél is. Most is, a mint a nagykövet estélyén hallgatta:
odament hozzá s fölkérte, hogy játsza el Káldy kurucz dalait.
Egyenesen ugy mondta: Káldy kurucz dalait.</p>
<p>De Vörös Miska bizony nem tudta azokat. Szégyenszemre be kellett
vallania s magát a nagy császár előtt kimentenie. Czigány észszel,
talpraesett felelettel azt találta mondani a császárnak, hogy ujak
azok a kuruczdalok fölséges uram; a mikor még otthon voltam, nem
játszotta senki.</p>
<p>Czigány-czigány ne szégyeld magad. Vagy legalább is ne nagyon.
Mondtad volna meg a németek császárjának s ha még alkalmad lesz
hozzá, mondd meg neki magyarán a teljes igazságot.</p>
<p>– Régi dalok azok, fölséges ur! Ott élnek ezek a magyar nép
ajkán és szivében már századok óta. Ismeri ezeket Magyarországon
mindenki, csak Magyarország kormányzói nem ismerik. Csak az ország
nagy zeneművészeti intézetei nem ismerik. Csak a királyi magyar
zeneakadémia muzsikus tanárai nem ismerik. Csak a filharmóniai
hangversenyek művészei nem ismerik. Csak az országot bekóborló, a
népnek pénzét zsebrevágó, a vagyonos családok kebelében zeneoktató
idegen zongoramesterek nem ismerik. Csak azok nem ismerik, a kiknek
ezt ismerni, terjeszteni, művelni szent kötelességük, <span class=
"pagenum"><a name="Page_318" id="Page_318">-318-</a></span>
hazafias feladatuk volna. Mert a magyarok országában fölséges ur
nem az ám a törvény, a mi a németek országában. Itt mindenki a
német nemzet nagyságáért tör, amott pedig mindenki a magyar nemzet
nagysága ellen tör. Bocsásd meg tehát felséges ur, ha mi szegény,
külföldön élő magyar czigány művészek még most a kurucz dalokat nem
ismerjük. Majd megismerjük mi is.</p>
<p>Igy beszélhetett volna Vörös Miska.</p>
<p>A császár ezen az estén Vörös Miskát egy márcziusban tartandó
császári ebédre játszani meghivta. Egy-két uj dalt is hallott ekkor
tőle s ezt akarta a bájos császárnénak bemutatni. Vörös Miskának ki
kellett tenni akkor magáért.</p>
<p>Megtudta Vörös Miska balesetét természetesen Szögyény-Marich
nagykövet is. Elmondta neki a császár is és Vörös Miska is. A
nagykövet is lelkére kötötte Miskának, hogy a kurucz zenéről meg ne
feledkezzék.</p>
<p>A mi népünk talán soha se lehet elég hálás Szögyény-Marich
László iránt.</p>
<p>Nem diplomácziai sikereiért. Ámbár a diplomáczia mezején is a
mai viszonyok közt betölti helyét ugy, mint akárki s jobban, mint
sok más. Pontosabb, hivebb, figyelmesebb és mégis szerényebb
ügynöke még sohase volt uralkodónak, mint ő. Nagyon régen nem
találkoztam vele, semmiféle érintkezésben nem állunk, soha nem
tartozott az én kurucz függetlenségi táboromhoz, politikai elvek és
érzületek közössége se kapcsol bennünket egymáshoz, – de ismerem
jól, voltunk együtt <span class="pagenum"><a name="Page_319" id=
"Page_319">-319-</a></span> képviselők, ismertem s 1881-ben egy
fürdőévad alatt nagyon megszerettem édes apját, sőt ismertem mint
gyerek, anyai öreg apját is, a ki 1848 előtt az én vármegyémnek
volt főispánja. Szivesen elmondom tehát róla az igazságot.</p>
<p>Az igazság pedig az, hogy a németek hatalmas császárja főleg az
ő személyében, az ő családja nemességében s az ő egyénisége által
szerette meg annyira a magyarságot. Valamennyi nagykövetünk összes
munkája nem ér fabatkát se e kérdésben Szögény-Marich László nagy
érdeme mellett. Hadd tudja meg ez igazságot tőlem minden nyájas
olvasóm.</p>
<p>Február 8-án 1898-ban már megkapta Káldy Berlinből a fölhivást,
hogy Vörös Miska számára állitson össze egy kurucz zene-műsort,
hogy ezt Miska zenekara Vilmos császár egyik márcziusi ebédjén már
eljátszhassa. Káldy buzgósággal sietett a fölhivásnak eleget
tenni.</p>
<p>Szögyény beszélje el: mekkora sikere lett ennek a kis
dolognak.</p>
<p>Hejh ha Szent István koronájának tanácsosai és közelállói
erejükhöz képest annyit tennének a magyar fajzenéért, a mennyit
szegény Káldy tett! S a mennyit csak muzsikus czigányaink
tesznek!</p>
<p>De ne törjük fejünket ilyen bolondságon!</p>
<p>– – Be is fejezném már Káldy emlékezetét, de sok érdekes
élettörténeti részlet közül még egyet el kell mondanom.</p>
<p>Káldy kezén megszólalt Lehel kürtje: ezt kell elmondanom.
<span class="pagenum"><a name="Page_320" id=
"Page_320">-320-</a></span></p>
<p>E kürtnek története van. Századok óta a jászok tulajdona s
Jászberényben őrzik. Miként, mikor, ki által került a jászok
kezébe: bizton nem tudják. A jászok közvéleménye Lehel vezér
kürtjének tartja, a ki Árpádnak volt kortársa s a kiről Béla király
névtelen jegyzője több helyütt emlékezik.</p>
<p>Én valami nagy gondossággal meg nem néztem, de az ezredéves
emlékünnep idején láttam. Elefántcsontból van faragva. Az agyar,
melyből készült, a nagyobbak közül való volt. Ügyes esztergályos
munkával van kivésve s külsején művészi faragványok, domborművű
alakok. Az öreg Pulszky szerint kora jóval meghaladja Árpád korát.
Időre nézve tehát csakugyan lehetett Lehel vezéré.</p>
<p>Hogy az övé lett volna: arra semmi bizonyság. Csak a jász nép
hagyománya. Efféle dolog ezer van a világon. A Habsburgok
gyüjteményében levő Harun-Al-Rasid-féle kardról sincs alkatán kivül
semmi bizonyság. Alkata szerint pedig inkább Árpád-korabeli magyar
vezér kardja volt, mint a hires mór uralkodóé vagy nagy Károly
császáré. A különböző egyházak száz meg száz kegyeleti tárgyat
őriznek, melyek egykor hitalapitók, vértanuk, szentek tulajdonai
lettek volna a hagyomány szerint. Jász atyánkfiainak kegyelete
fölött tehát épen nem lehet mosolyogni.</p>
<p>A kürtön nincsenek hanglyukak. Hangszernek tehát nem
használhatták. Rövid is. Ürege ép oly egyszerü, mint az ökör
szarvából készült kanászkürtté. Fuvó lyuka is olyan egyszerü, sőt
tágabb. Semmi nyoma annak, hogy fuvásához nádat vagy nyelvet
használtak volna. <span class="pagenum"><a name="Page_321" id=
"Page_321">-321-</a></span> Ha tudták is valaha fujni, hangja csak
dudolás, üvöltés, zugás lehetett alig egy-két változattal.</p>
<p>De nem is tudták fujni. Nem egy czigány, nem egy sipos, kürtös
vagy trombitás tett vele kisérletet, de hiába. Általánossá lett a
vélemény, hogy azt a kürtöt csak Lehel vezér tudta fujni s azóta
senki.</p>
<p>Szép ábrándot kapcsolt hozzá a hagyomány s a hivő képzelgés. Ha
megszólal egykor Lehel kürtje, akkor lesz teljes a magyarok
szabadsága s az osztrákot akkor kergetjük ki a világból.</p>
<p>De hát nem szólalt meg.</p>
<p>Vörösmarty Zalán futásában azt a regét beszéli el, hogy a mikor
Tas vezér felesége az azovi tenger partján megszülte Lehelt, egy
ősz tündér lágy hangu dalokkal zengedező sipot adományozott a
gyenge szülöttnek. De a mikor a gyermek felnőtt s látta apjának és
bátyjának harczait: arra kérte az ősz tündért, hogy gyenge sipját
változtassa hadi kürtté. A tündér búsan bár, teljesité az ifju
kérését s a kürt ezóta rettenetes hangjával égi dörgésként zeng a
táborokon s vérharczi mezőkön s szivet emel és aláz a bajnok
ajkáról.</p>
<p>Ugy gondolom, Vörösmartynak még 1825 előtt, még Zalán futásának
elkészitése előtt látnia kellett Lehel kürtjét. Addig még tudtommal
nem jelent meg hű rajzban s alapos tudományos magyarázattal.
Vörösmarty mégis »czifrás«-nak nevezi a kürtöt. A hatalmas hadi
kürtöknek ez a szó: czifrás, csakugyan szokatlan jelzőjük. De a
jász kürtöt domborművű faragványai után megilleti ez a jelző.
<span class="pagenum"><a name="Page_322" id=
"Page_322">-322-</a></span></p>
<p>Káldy legutóbb 1898-ik évi augusztus hó 24-én volt Jászberényben
kisded alkalmi társulatával, hogy a kurucz dallamokat a lelkes
jászoknak bemutassa. Szeretettel fogadták.</p>
<p>Másnap 25-én néhány tekintélyes férfiu fölkérte, nézze meg Lehel
kürtjét s mondjon véleményt arról, lehetett-e ez valaha hadi
hangszer?</p>
<p>Káldy elment a városházához s megvizsgálta a kürtöt. Azután
kisérletet tett megfujni. Sikerült neki tiszta és hatalmas hangokat
hozni ki belőle. Volt társaságában egy Beck Péter nevü kürtös
művész; ő is tett kisérletet. Ennek is sikerült. Kicsaltak belőle
hat teljesen tiszta és két bizonytalan hangot. A tiszta hangok,
mint velem közlik, a g, c, d, e, f és á hangok. Káldy e hangokból
rögtön alkotott egy hadi riadót vagy szignált s elfútta azt.</p>
<p>De már ez titokban nem maradhatott. Hiszen csoda volt ez!</p>
<p>Kinyitották a városház nagytermének a térre, utczára néző
ablakait. Káldy odaállt egy ablakhoz s elfútt ki a légbe, ki az
égbe, ki a messzeségbe Lehel kürtjén szép magyar hadi riadót.</p>
<p>Szállt a hang, repült ki az ürbe, mint a harangnak hangja,
fenséges zugással, szelid, édes, hatalmas harsogással. Sohase
hallott Jászberénynek népe ilyen zenehangot.</p>
<p>Micsoda hang ez?</p>
<p>A városház közelében lévők futottak a városház felé. Hallották a
hangot, kérdezősködtek utána s csakhamar megtudták, hogy megszólalt
a jász kürt, hangot adott Lehel hős vezérünk hadi kürtje.
<span class="pagenum"><a name="Page_323" id=
"Page_323">-323-</a></span></p>
<p>Mint a futó tűz: ugy terjedt el pillanat alatt a csoda hire
szerte a városban. S jöttek a népek, aggok és gyermekek, asszonyok
és férfiak seregestül a csoda látására. Ezer meg ezer ember
gyülekezett össze a városház előtt s tett ámuló arczczal és
könnyező szemmel tanubizonyságot a nagy csodálatos történetről.
Mintha az isten szólt volna le az égből, a felhőből, a magasságból:
oly áhitattal hallgatták a honfoglalásnak ezer év előtt elhangzott
harczi riadóját.</p>
<p>S mikor Káldy kilépett a kapun, tódultak hozzá a vének és
fiatalok, hogy megbámulják, köszöntsék, üdvözöljék s kezét és
ruhája szegélyét megcsókolják.</p>
<p>Azóta elnémult Lehel kürtje megint s elnémult Káldy – örökre. A
kürtöt jó hazafiak őrzik, Káldyt a sirnak hantjai. Az a kürt még
talán megszólal valaha, de támad-e egykor férfiu, a kiben Káldy
lelke ujra él és ujra alkot?</p>
<hr class="chap" />
<div class="chapter"></div>
<p><span class="pagenum"><a name="Page_324" id=
"Page_324">-324-</a></span></p>
<p><span class="pagenum"><a name="Page_325" id="Page_325"><br />
-325-</a></span></p>
<h2>TARTALOM.</h2>
<h3><i>Szilágyi Dezső.</i></h3>
<ul class="TOC">
<li>Előszó <span class="ralign"><a href="#Page_3">3</a></span></li>
<li class="li2"><span class="roman">I.</span> Barátságunk. –
Csalódik, a ki magas gondolkozással lép a törvényhozás kebelébe. –
Az ifju Deákpárt. – Szilágyit szemeltem ki vezérnek. – Adomázó
társaságom. <span class="ralign"><a href=
"#Page_5">5</a></span></li>
<li class="li2"><span class="roman">II.</span> A lángelme
különössége. – Schwarcz Gyula. – Miként figyeltem meg Szilágyit. –
Kerkapoly, Kovács, Szilágyi egymás mellett. – Minő szép a nagy
elmék játéka. – A három elme erőaránya. – Hát én mit nyomtam
köztük? – Miért nem tudott írni Szilágyi? – Miként készítette
beszédeit? – Otthagyja az egyesült ellenzéket. – Örökös
kételkedése. <span class="ralign"><a href=
"#Page_13">13</a></span></li>
<li class="li2"><span class="roman">III.</span> A nagy fuzió
1875-ben. – Pártvezérré lenni nem tudott volna. – A kodifikáló
bizottság. – Miként készültek a törvényjavaslatok? – Szilágyi
romboló szenvedélye. – Az eszme, az elv és az alkotás a
törvényhozásban. – Szilágyi elmeerejének gyöngesége hol kezdődik?
<span class="ralign"><a href="#Page_34">34</a></span></li>
<li class="li2"><span class="roman">IV.</span> Szilágyi örökös
kétségének valódi oka. – Mi a község? – Mi a hegedű? – Szilágyi nem
ismerte tökéletesen a községet. – A hegedűt könyvből megismerni nem
lehet. <span class="ralign"><a href="#Page_45">45</a></span></li>
<li class="li2"><span class="roman">V.</span> Jó ember volt-e
Szilágyi? – Becsületessége érinthetetlen. – A bajvívás. – A
rágalom. – Szilágyit elkerülte a rágalom. – A „gazember“. – Nemes
nagyravágyása. – Nem lehetett államtitkár. – Egyszer kitör Deák
Ferencz ellen. – Megbánja. <span class="ralign"><a href=
"#Page_54">54</a></span></li>
<li class="li2"><span class="roman">VI.</span> Vagyona nincs. – A
miniszterek félnek tőle. – Egyetemi tanár lesz. – Észbeli
előkelősége. – Eszével gyakran hatalmaskodik. – Rossz ember soha
nem volt, de boldog ember se tudott lenni. – Egyetemi tanársága.
<span class="ralign"><a href="#Page_70">70</a></span></li>
<li><span class="pagenum"><a name="Page_326" id=
"Page_326">-326-</a></span></li>
<li class="li2"><span class="roman">VII.</span> Szilágyi nem érzi
magát jól Tisza Kálmán táborában. – Kilép 1878 tavaszán. –
Tanácskozunk a mérsékelt ellenzék pártelvei fölött. – Én a
függetlenségi párthoz csatlakozom. – Szilágyi ezt ellenzi. – Okai.
– Éjjeli tanácskozásunk. – Az én okaim. – Az egyesült ellenzék
megalakulása. – E párt jelleme. <span class="ralign"><a href=
"#Page_81">81</a></span></li>
<li class="li2"><span class="roman">VIII.</span> Pártokon kívül
áll. – Szónoklatának természete. – Külsőleg. – Ha rögtönzéshez
szokik, nagyobb szónok lett volna. – Mi a kisszerű szónoklat? –
Attila, Bismarck és Kossuth. – Mitől függ a szónoklat sikere? –
Széchenyi szónoklata 1825 november 3-án. – Szilágyi inkább tanszéki
szónok. – Összegyüjtött beszédei ép ugy hatástalanok lesznek, mint
Apponyi beszédei. <span class="ralign"><a href=
"#Page_97">97</a></span></li>
<li class="li2"><span class="roman">IX.</span> Az ellenzék
erőfeszítése Tisza Kálmánt megbuktatni. – A véderő-vita 1889-ben. –
Szilágyi igazságügyminiszter lesz. – Helyeseltem. – Miért nehéz a
hatalomról lemondani? – Miniszter korában óriási munkát végez. –
Teljesen valótlan, hogy röst lett volna. – A mit tervei közül nem
helyeseltem. – Az itélkezés egysége. – A közvádlók egyoldalu
szigorusága. – A kegyelmezési jog. – Trandafir rémületes esete.
<span class="ralign"><a href="#Page_110">110</a></span></li>
<li class="li2"><span class="roman">X.</span> A birók helyzete. – E
helyzet javitása. – Más legyen az előadó- s más az itéletmondó
biró. – Az egyházpolitika. – Szilágyi szerepe. – A király
kedvetlenül fogadja el miniszterének. – Miként szokta
előterjesztéseit a király előtt megtenni? – Elnöki beszéde a
királyhoz az ezredéves ünnepen. – Nem helyeseltem, hogy Bánffy
ellen a személyes üldözés és az erkölcstelen pártszövetség élére
állt. <span class="ralign"><a href="#Page_126">126</a></span></li>
<li class="li2"><span class="roman">XI.</span> Utolsó együttlétünk.
– Korán észrevettem halálos betegségét. – Halálának külső
körülményei. <span class="ralign"><a href=
"#Page_141">141</a></span></li>
</ul>
<h3><i>Káldy Gyula.</i></h3>
<ul class="TOC">
<li>Előszó. <span class="ralign"><a href=
"#Page_149">149</a></span></li>
<li class="li2"><span class="roman">I.</span> A magyar zene
története nincs megirva. – A Gotterhalte rábaközi ősmagyar dal. – A
magyar zenével nem törődnek. – Bihari, Erkel, Káldy. – Hogy’
kezdődik Káldy élete? – Munkássága. – Halála. – Nyelvtudása. –
Nyelvtudománya megmenti a rablóktól. <span class="ralign"><a href=
"#Page_151">151</a></span></li>
<li class="li2"><span class="roman">II.</span> Káldy szerződése. –
Pörei. – A fekete arcz. – A néma szerep. – A Pauli-ügy. – Káldyt
elitélik. – A Bolygó Hollandi hajója nem sülyed el tökéletesen. –
Miért nem sülyed el? – Káldyt megint elitélik. – Az angyalok
élettana. – A magyar korona és a drezdai madonna angyalai. – Miként
repül a szinpadi angyal? – Podmaniczky fizet. – Az amerikai
összeesküvés. – A zongora hazaáruló büne. – Én védem Káldyt. – Az
itélet. – Miért nem védte Káldyt senki? – Az én fölebbezésem. – Mit
rendel Róma törvénye? – Menjünk Jókaihoz. – Beniczkyvel
megegyezünk. <span class="ralign"><a href=
"#Page_165">165</a></span></li>
<li><span class="pagenum"><a name="Page_327" id=
"Page_327">-327-</a></span></li>
<li class="li2"><span class="roman">III.</span> Mit ér egy főispán
a tárogató mellett? – Mikor Jókai és Petőfi dalol. – Kurucz dal jut
eszünkbe. – Jókai tánczol. – Hol támadt fel a kurucz zene? – Enyém
a gondolat, Káldyé az érdem. – A kerek asztal. – Liszt Ferencz. – A
veszprémi kórus német fia. – Dinamit kell a királyi zeneakadémia
alá. – Van-e magyar zene? <span class="ralign"><a href=
"#Page_194">194</a></span></li>
<li class="li2"><span class="roman">IV.</span> A magyar zenét
régóta ismerik. – Hogy’ jött létre a zene? – Hát a táncz? – A
magyar népdal különös jelleme. – A magyar tánczok. – A Csürdöngölő.
– A végső igazság. <span class="ralign"><a href=
"#Page_207">207</a></span></li>
<li class="li2"><span class="roman">V.</span> Csak a dallam az
igazi zene. – Wagner zenéje. – Mit ér a magyar zene? – Hányféle a
magyar zene? – A svihrovai nóta. – Zrinyi Ilona bujdosó dala. – A
magyar zene korszakai. – Nincs pártfogónk. – Káldy első
gyüjteménye. – Kik nem akarják ismerni a magyar zenét? – Utolsó
harczunk a számtisztekkel. <span class="ralign"><a href=
"#Page_215">215</a></span></li>
<li class="li2"><span class="roman">VI.</span> Gróf Apponyi Albert.
– A pénzügyi bizottságban. – Gróf Csáky Albin. – Az ánket. – Szalay
Imre, Bogisich Mihály, Mihálovich Ödön és Lippich Elek. – Az én
javaslatom. – A szomszéd népek dala. – Az ázsiai rokonok zenéje. –
Az ánket vitája. – Mit csinál a miniszter? – Mit csinál a Tudós
Társaság? <span class="ralign"><a href=
"#Page_231">231</a></span></li>
<li class="li2"><span class="roman">VII.</span> Mással törődtem. –
Jön Wlassics. – Káldy javaslata 1895-ben. – 1825–1860. –
Tinódy-Balassa kora. – Csokonay kora. – A XVI. század magyar
tánczai. – Incselkedő, Dobogó, Füzér, Gyertya, Sövény, Lakodalmas,
Barát, Párna, Cziczka, stb. táncz. <span class="ralign"><a href=
"#Page_247">247</a></span></li>
<li class="li2"><span class="roman">VIII.</span> A magyar
hangszerek. – Hol szólt utoljára a tárogató? – A sátoralja-ujhelyi
öreg huszár tárogatója. – 1790–1848–1860. – A Scripsky és
Schunda-féle és az ősi tárogató. – A hangszerek fája. – Ki csinált
hajdan tárogatót? – Kik lopják a magyar zenét? – A német, franczia,
olasz, magyar zeneszerzők. – Hogy’ lett Csermák magyarrá?
<span class="ralign"><a href="#Page_257">257</a></span></li>
<li class="li2"><span class="roman">IX.</span> Mit csinált a
kormány Káldy ajánlatával? – Az ökör nem köt koszorut a réti
virágból. – A zeneakadémia. – A könyöradomány. – Káldy
operaigazgató. – A Wagner-kórság. – Káldy ellenségei. – A zene a
számtanhoz tartozik. – A csodagyerek. – A muzsikus agya ki van
nőve. – Miként torzul el a muzsikus gondolkozása? <span class=
"ralign"><a href="#Page_274">274</a></span></li>
<li class="li2"><span class="roman">X.</span> Zenénk elismerése. –
Miként zsugorodott össze a népdal? – A zene kenyérkérdés. – A
németesítés borzasztó eszköze. – A nemzetirtó rendszer. – A
főváros. <span class="ralign"><a href=
"#Page_291">291</a></span></li>
<li><span class="pagenum"><a name="Page_328" id=
"Page_328">-328-</a></span></li>
<li class="li2"><span class="roman">XI.</span> Csak saját zenénket
szabad itthon mivelnünk. – A Hohenzollernek és a magyar zene. –
Peczek főhadnagy és a czigányok. – Frigyes császár nyilatkozata a
magyar zenéről. <span class="ralign"><a href=
"#Page_300">300</a></span></li>
<li class="li2"><span class="roman">XII.</span> A nagy uralkodók
nem lehetnek okos emberek. – Vilmos császár okos ember. – Egy pápai
tanár megjósolta Vilmos császár korát. – Kurucz zene a budai
királyi várban. – Vilmos császár és Káldy. <span class=
"ralign"><a href="#Page_308">308</a></span></li>
<li class="li2"><span class="roman">XIII.</span> Vörös Miska és a
német császár. – Szögyény-Marich László érdeme. – Lehel kürtje. –
Káldy ajkán megszólal a jász kürt. Vége. <span class=
"ralign"><a href="#Page_316">316</a></span></li>
</ul>
<hr class="chap" />
<div class="chapter"></div>
<div class="transnote">
<p class="center"><span class="caption">Javítások.</span></p>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table summary="Javítások">
<tr>
<td class="tdr"><a href="#Page_19">19</a></td>
<td>mi dondenlgát</td>
<td>minden dolgát</td>
</tr>
<tr>
<td class="tdr"><a href="#Page_112">112</a></td>
<td>minda ketten</td>
<td>mind a ketten</td>
</tr>
<tr>
<td class="tdr"><a href="#Page_277">277</a></td>
<td>(1780–1825«</td>
<td>(1780–1825)«</td>
</tr>
<tr>
<td class="tdr"><a href="#Page_277">277</a></td>
<td>megirását</td>
<td>megirását«</td>
</tr>
<tr>
<td class="tdr"><a href="#Page_316">316</a></td>
<td>mindenüttt</td>
<td>mindenütt</td>
</tr>
</table>
</div>
<div style='display:block; margin-top:4em'>*** END OF THE PROJECT GUTENBERG EBOOK SZILÁGYI ÉS KÁLDY ***</div>
<div style='display:block; margin:1em 0'>
Updated editions will replace the previous one&#8212;the old editions will
be renamed.
</div>

<div style='display:block; margin:1em 0'>
Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg&#8482; electronic works to protect the PROJECT GUTENBERG&#8482;
concept and trademark. Project Gutenberg is a registered trademark,
and may not be used if you charge for an eBook, except by following
the terms of the trademark license, including paying royalties for use
of the Project Gutenberg trademark. If you do not charge anything for
copies of this eBook, complying with the trademark license is very
easy. You may use this eBook for nearly any purpose such as creation
of derivative works, reports, performances and research. Project
Gutenberg eBooks may be modified and printed and given away--you may
do practically ANYTHING in the United States with eBooks not protected
by U.S. copyright law. Redistribution is subject to the trademark
license, especially commercial redistribution.
</div>

<div style='margin:0.83em 0; font-size:1.1em; text-align:center'>START: FULL LICENSE<br />
<span style='font-size:smaller'>THE FULL PROJECT GUTENBERG LICENSE<br />
PLEASE READ THIS BEFORE YOU DISTRIBUTE OR USE THIS WORK</span>
</div>

<div style='display:block; margin:1em 0'>
To protect the Project Gutenberg&#8482; mission of promoting the free
distribution of electronic works, by using or distributing this work
(or any other work associated in any way with the phrase &#8220;Project
Gutenberg&#8221;), you agree to comply with all the terms of the Full
Project Gutenberg&#8482; License available with this file or online at
www.gutenberg.org/license.
</div>

<div style='display:block; font-size:1.1em; margin:1em 0; font-weight:bold'>
Section 1. General Terms of Use and Redistributing Project Gutenberg&#8482; electronic works
</div>

<div style='display:block; margin:1em 0'>
1.A. By reading or using any part of this Project Gutenberg&#8482;
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg&#8482; electronic works in your
possession. If you paid a fee for obtaining a copy of or access to a
Project Gutenberg&#8482; electronic work and you do not agree to be bound
by the terms of this agreement, you may obtain a refund from the person
or entity to whom you paid the fee as set forth in paragraph 1.E.8.
</div>

<div style='display:block; margin:1em 0'>
1.B. &#8220;Project Gutenberg&#8221; is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg&#8482; electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg&#8482; electronic works if you follow the terms of this
agreement and help preserve free future access to Project Gutenberg&#8482;
electronic works. See paragraph 1.E below.
</div>

<div style='display:block; margin:1em 0'>
1.C. The Project Gutenberg Literary Archive Foundation (&#8220;the
Foundation&#8221; or PGLAF), owns a compilation copyright in the collection
of Project Gutenberg&#8482; electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg&#8482; mission of promoting
free access to electronic works by freely sharing Project Gutenberg&#8482;
works in compliance with the terms of this agreement for keeping the
Project Gutenberg&#8482; name associated with the work. You can easily
comply with the terms of this agreement by keeping this work in the
same format with its attached full Project Gutenberg&#8482; License when
you share it without charge with others.
</div>

<div style='display:block; margin:1em 0'>
1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg&#8482; work. The Foundation makes no
representations concerning the copyright status of any work in any
country other than the United States.
</div>

<div style='display:block; margin:1em 0'>
1.E. Unless you have removed all references to Project Gutenberg:
</div>

<div style='display:block; margin:1em 0'>
1.E.1. The following sentence, with active links to, or other
immediate access to, the full Project Gutenberg&#8482; License must appear
prominently whenever any copy of a Project Gutenberg&#8482; work (any work
on which the phrase &#8220;Project Gutenberg&#8221; appears, or with which the
phrase &#8220;Project Gutenberg&#8221; is associated) is accessed, displayed,
performed, viewed, copied or distributed:
</div>

<blockquote>
  <div style='display:block; margin:1em 0'>
    This eBook is for the use of anyone anywhere in the United States and most
    other parts of the world at no cost and with almost no restrictions
    whatsoever. You may copy it, give it away or re-use it under the terms
    of the Project Gutenberg License included with this eBook or online
    at <a href="https://www.gutenberg.org">www.gutenberg.org</a>. If you
    are not located in the United States, you will have to check the laws
    of the country where you are located before using this eBook.
  </div>
</blockquote>

<div style='display:block; margin:1em 0'>
1.E.2. If an individual Project Gutenberg&#8482; electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase &#8220;Project
Gutenberg&#8221; associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg&#8482;
trademark as set forth in paragraphs 1.E.8 or 1.E.9.
</div>

<div style='display:block; margin:1em 0'>
1.E.3. If an individual Project Gutenberg&#8482; electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg&#8482; License for all works
posted with the permission of the copyright holder found at the
beginning of this work.
</div>

<div style='display:block; margin:1em 0'>
1.E.4. Do not unlink or detach or remove the full Project Gutenberg&#8482;
License terms from this work, or any files containing a part of this
work or any other work associated with Project Gutenberg&#8482;.
</div>

<div style='display:block; margin:1em 0'>
1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg&#8482; License.
</div>

<div style='display:block; margin:1em 0'>
1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg&#8482; work in a format
other than &#8220;Plain Vanilla ASCII&#8221; or other format used in the official
version posted on the official Project Gutenberg&#8482; website
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original &#8220;Plain
Vanilla ASCII&#8221; or other form. Any alternate format must include the
full Project Gutenberg&#8482; License as specified in paragraph 1.E.1.
</div>

<div style='display:block; margin:1em 0'>
1.E.7. Do not charge a fee for access to, viewing, displaying,
performing, copying or distributing any Project Gutenberg&#8482; works
unless you comply with paragraph 1.E.8 or 1.E.9.
</div>

<div style='display:block; margin:1em 0'>
1.E.8. You may charge a reasonable fee for copies of or providing
access to or distributing Project Gutenberg&#8482; electronic works
provided that:
</div>

<div style='margin-left:0.7em;'>
    <div style='text-indent:-0.7em'>
        &bull; You pay a royalty fee of 20% of the gross profits you derive from
        the use of Project Gutenberg&#8482; works calculated using the method
        you already use to calculate your applicable taxes. The fee is owed
        to the owner of the Project Gutenberg&#8482; trademark, but he has
        agreed to donate royalties under this paragraph to the Project
        Gutenberg Literary Archive Foundation. Royalty payments must be paid
        within 60 days following each date on which you prepare (or are
        legally required to prepare) your periodic tax returns. Royalty
        payments should be clearly marked as such and sent to the Project
        Gutenberg Literary Archive Foundation at the address specified in
        Section 4, &#8220;Information about donations to the Project Gutenberg
        Literary Archive Foundation.&#8221;
    </div>

    <div style='text-indent:-0.7em'>
        &bull; You provide a full refund of any money paid by a user who notifies
        you in writing (or by e-mail) within 30 days of receipt that s/he
        does not agree to the terms of the full Project Gutenberg&#8482;
        License. You must require such a user to return or destroy all
        copies of the works possessed in a physical medium and discontinue
        all use of and all access to other copies of Project Gutenberg&#8482;
        works.
    </div>

    <div style='text-indent:-0.7em'>
        &bull; You provide, in accordance with paragraph 1.F.3, a full refund of
        any money paid for a work or a replacement copy, if a defect in the
        electronic work is discovered and reported to you within 90 days of
        receipt of the work.
    </div>

    <div style='text-indent:-0.7em'>
        &bull; You comply with all other terms of this agreement for free
        distribution of Project Gutenberg&#8482; works.
    </div>
</div>

<div style='display:block; margin:1em 0'>
1.E.9. If you wish to charge a fee or distribute a Project
Gutenberg&#8482; electronic work or group of works on different terms than
are set forth in this agreement, you must obtain permission in writing
from the Project Gutenberg Literary Archive Foundation, the manager of
the Project Gutenberg&#8482; trademark. Contact the Foundation as set
forth in Section 3 below.
</div>

<div style='display:block; margin:1em 0'>
1.F.
</div>

<div style='display:block; margin:1em 0'>
1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg&#8482; collection. Despite these efforts, Project Gutenberg&#8482;
electronic works, and the medium on which they may be stored, may
contain &#8220;Defects,&#8221; such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.
</div>

<div style='display:block; margin:1em 0'>
1.F.2. LIMITED WARRANTY, DISCLAIMER OF DAMAGES - Except for the &#8220;Right
of Replacement or Refund&#8221; described in paragraph 1.F.3, the Project
Gutenberg Literary Archive Foundation, the owner of the Project
Gutenberg&#8482; trademark, and any other party distributing a Project
Gutenberg&#8482; electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.
</div>

<div style='display:block; margin:1em 0'>
1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.
</div>

<div style='display:block; margin:1em 0'>
1.F.4. Except for the limited right of replacement or refund set forth
in paragraph 1.F.3, this work is provided to you &#8216;AS-IS&#8217;, WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.
</div>

<div style='display:block; margin:1em 0'>
1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.
</div>

<div style='display:block; margin:1em 0'>
1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg&#8482; electronic works in
accordance with this agreement, and any volunteers associated with the
production, promotion and distribution of Project Gutenberg&#8482;
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg&#8482; work, (b) alteration, modification, or
additions or deletions to any Project Gutenberg&#8482; work, and (c) any
Defect you cause.
</div>

<div style='display:block; font-size:1.1em; margin:1em 0; font-weight:bold'>
Section 2. Information about the Mission of Project Gutenberg&#8482;
</div>

<div style='display:block; margin:1em 0'>
Project Gutenberg&#8482; is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.
</div>

<div style='display:block; margin:1em 0'>
Volunteers and financial support to provide volunteers with the
assistance they need are critical to reaching Project Gutenberg&#8482;&#8217;s
goals and ensuring that the Project Gutenberg&#8482; collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg&#8482; and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at www.gutenberg.org.
</div>

<div style='display:block; font-size:1.1em; margin:1em 0; font-weight:bold'>
Section 3. Information about the Project Gutenberg Literary Archive Foundation
</div>

<div style='display:block; margin:1em 0'>
The Project Gutenberg Literary Archive Foundation is a non-profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation&#8217;s EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state&#8217;s laws.
</div>

<div style='display:block; margin:1em 0'>
The Foundation&#8217;s business office is located at 809 North 1500 West,
Salt Lake City, UT 84116, (801) 596-1887. Email contact links and up
to date contact information can be found at the Foundation&#8217;s website
and official page at www.gutenberg.org/contact
</div>

<div style='display:block; font-size:1.1em; margin:1em 0; font-weight:bold'>
Section 4. Information about Donations to the Project Gutenberg Literary Archive Foundation
</div>

<div style='display:block; margin:1em 0'>
Project Gutenberg&#8482; depends upon and cannot survive without widespread
public support and donations to carry out its mission of
increasing the number of public domain and licensed works that can be
freely distributed in machine-readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.
</div>

<div style='display:block; margin:1em 0'>
The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular state
visit <a href="https://www.gutenberg.org/donate/">www.gutenberg.org/donate</a>.
</div>

<div style='display:block; margin:1em 0'>
While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.
</div>

<div style='display:block; margin:1em 0'>
International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.
</div>

<div style='display:block; margin:1em 0'>
Please check the Project Gutenberg web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate
</div>

<div style='display:block; font-size:1.1em; margin:1em 0; font-weight:bold'>
Section 5. General Information About Project Gutenberg&#8482; electronic works
</div>

<div style='display:block; margin:1em 0'>
Professor Michael S. Hart was the originator of the Project
Gutenberg&#8482; concept of a library of electronic works that could be
freely shared with anyone. For forty years, he produced and
distributed Project Gutenberg&#8482; eBooks with only a loose network of
volunteer support.
</div>

<div style='display:block; margin:1em 0'>
Project Gutenberg&#8482; eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.
</div>

<div style='display:block; margin:1em 0'>
Most people start at our website which has the main PG search
facility: <a href="https://www.gutenberg.org">www.gutenberg.org</a>.
</div>

<div style='display:block; margin:1em 0'>
This website includes information about Project Gutenberg&#8482;,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.
</div>

</body>
</html>
